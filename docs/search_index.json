[["index.html", "HVHV.00.001 Geoinfosüsteemide rakendusvõimalused humanitaarteadustes Praktikum 1 Sissejuhatus 1.1 Kursuse korraldusest 1.2 Mis on geoinfosüsteemid? 1.3 Geoinfosüsteemide ajaloost 1.4 Ruumiandmed ja GIS humanitaarteadustes 1.5 Küsitlus 1.6 Järgmisel korral", " HVHV.00.001 Geoinfosüsteemide rakendusvõimalused humanitaarteadustes Maarja-Liisa Pilvik, Andres Kimber sügis 2023 Praktikum 1 Sissejuhatus 1.1 Kursuse korraldusest 3 EAP E ja K 12.15-13.45 Nädalad 4.-9., 11.-16. 10. nädal vaba, st 6. ja 8. novembril praktikume ei toimu. Lossi 3-425 Kontakt ja info: maarja-liisa.pilvik@ut.ee Hindamine arvestuslik. Kursuse lõpuks peavad olema esitatud vabal valikul 2 kodutööd 3st. Esitamiseks aega kursuse lõpuni; lõpuprojekt. Esitlused 13. ja 18. detsembril. Lõpuprojekti esitamise tähtaeg 12.12 kell 12.00 päeval. Soovijatele konsultatsioon 11. detsembril praktikumi tavalisel toimumisajal. Kodutööde teemad: story map’i (kaardiloo) tegemine, kaardi georefereerimine, andmestike ühendamine ja visualiseerimine. Arvestuse saamiseks tuleb võtta osa vähemalt 70% auditoorselt toimuvatest praktikumidest, st kohapeal tuleb osaleda vähemalt 16 kohtumisel 23st. Tänase praktikumi, 11., 13. ja 18. detsembri praktikumide eest läheb kohalkäimine kõikidel automaatselt kirja. Vajadusel on võimalikud erikokkulepped. Materjale hoitakse ja täiendatakse kursuse kodulehel ja Moodle’is. 1.2 Mis on geoinfosüsteemid? Joonis 1.1: Eesti kujutatud “Sõrmuste Isanda” kaartide stiilis, twitter.com/evelynuuemaa Geoinfosüsteem on arvutipõhine süsteem ruumiliste ja mitteruumiliste andmete kogumiseks, haldamiseks, analüüsiks, visualiseerimiseks ja jagamiseks. Selle abil on võimalik ruumisuhete kaudu mõista oma andmeid paremini või teisest vaatepunktist ning sedakaudu teha kaalutletumaid otsuseid. Joonis 1.2: Mida GISiga tehakse? (Wallentin et al. 2015) Joonis 1.3: Sõnapilv Wikipedia artiklist ‘Geographic information system’ Andmete kogumine (nt paberkaartide digiteerimine, päringud repositooriumidest, käsitsi sisestamine); haldamine (nt andmebaaside struktureerimine, dokumenteerimine); analüüs (nt erinevate andmekihtide ühendamine, kattuvate alade arvutamine, puuduvate väärtuste arvutamine, puhveralade arvutamine); visualiseerimine (nt kaartide koostamine ja kujundamine); jagamine (nt projektide majutamine veebis, andmete ja metaandmete publitseerimine). Joonis 1.4: GIS kui vihmavari, What are Geographic Information Systems Ehkki vahel käsitletakse geoinfosüsteeme kui mingit kindlat tarkvara (nt ArcGIS), on GIS definitsioonilt pigem mingite funktsionaalsuste kogum. See tähendab ka seda, et erinevad tarkvarad või selle osad võivad spetsialiseeruda erinevatele GISi funktsioonidele ning mingeid funktsioone (nt andmete kogumine) ei pea üldse tarkvara abil täitma. Joonis 1.5: Populaarsed GIS tarkvarad Kuigi GIS võib talletada ka mitteruumilist infot, moodustavad kõige olemuslikuma osa geoinfosüsteemidest siiski just ruumiandmed. Kõige sagedamini kasutatakse GISi geograafiliste andmete töötlemiseks, ent neid saab põhimõtteliselt kasutada mis tahes andmete jaoks, millel on mingid dimensioonid (nt väljamõeldud kohad; inimkeha; planeetide pinnad; puuviljad jne). Geoinfosüsteemidest võib seega kõige lihtsamal moel mõelda kui koordinaatidega varustatud andmebaasidest ja nende sisu analüüsimiseks ja visualiseerimiseks mõeldud tööriistadest. Tüüpiliselt toimub andmete analüüs GISis kihtide põhimõttel: eri tüüpi infot hoitakse erinevatel andmekihtidel ning nende ühendamisel sünteesitakse uut teadmist. Joonis 1.6: Andmete hoidmine GISis kihtidena, GIS NatGeo Nagu öeldud, võivad GIS-andmebaasid sisaldada nii ruumilist kui ka mitteruumilist infot. Ruumilist infot väljendatakse koordinaatidega (nt x, y, z, pikkus- ja laiuskraad, kõrgus merepinnast) ning need määravad iga objekti asukoha, kasutades kas punkti, joont, polügooni või pikslit. Mitteruumilist infot, mis mingit kohaga seotud on, väljendavad atribuudid. Atribuudid on tüüpiliselt salvestatud tabelina, kus iga objekt on eraldi real ning iga atribuut eraldi tulbas, või mingis muus (nt hierarhilises) andmebaasistruktuuris. Joonis 1.7: Näide QGISi atribuuttabelist Infotehnoloogia arenguga on muutunud võimalikuks säilitada digitaalsel kujul atribuutidena peaaegu mis tahes tüüpi andmeid, nt struktureerimata tekste (raamatuid, veebilehti), pilte, videoid, helifaile. Kuna geoinfosüsteemid on arvutipõhised, nõuavad need siiski, et andmed oleksid mingil moel formaliseeritud. See tähendab ka vahel seda, et tuleb andmetele suruda peale jäigad kategooriad ka seal, kus kategooriatevahelised piirid on tegelikult sujuvad ning on palju üleminekualasid. 1.3 Geoinfosüsteemide ajaloost Joonis 1.8: John Snow koolera leviku kaart (1855) (Wikimedia Commons) Joonis 1.9: GISi ajajoon Geoinfosüsteeme hakati arendama ja kasutama 1960ndatel, kui akadeemilistes ringkondades hakati uurima kvantitatiivse ja arvutusliku geograafia võimalusi. GISi “isaks” peetakse Roger Tomlinsoni (1933-2014), kes 60ndate alguses arendas Kanadas välja kõige esimese geoinfosüsteemi maailmas (Canada Geographical Information System CGIS). Süsteemi ülesandeks oli talletada, võrrelda ja analüüsida Kanada maakasutuse andmeid. GISi ulatuslikum areng toimus 1970ndatel ning 1980ndate lõpuks oli fookus juba sellel, kuidas parandada GISi kasutuskogemust. Esimestel aastakümnetel oli GIS põhiliselt haldus- ja militaarkasutuses. 1982. aastal tõi ESRI (Environmental Systems Research Institute, Inc.) välja esimese kommertsliku GIS-toote, ARC/INFO, mis põhines Harvard Laboratory Computer Graphicsi poolt arendatud esimesel vektoritega töötaval GISil. ESRI roll GIS-tarkvara arendajana on sellest alates ainult kasvanud. 1990ndatest alates hakkas GISi kasutajaskond kiiresti kasvama. Seda soodustas järjest väiksemate, odavamate ja kiiremate arvutite tootmine, andmete ulatuslikum kättesaadavus ning uute satelliitide ja kaugseiretehnoloogia kasutuselevõtt. Viimast kaht kümnendit on iseloomustanud lisaks tehnoloogia jätkuvale arengule ka vabavaralise GIS-tarkvara teke, mis on teinud ruumiandmete kasutamise ja analüüsi kättesaadavamaks nii tavakasutajale kui ka talle pakutavate toodete arendajatele. On toimunud nn ruumiline revolutsioon (Geospatial Revolution), mis on muutnud nii seda, kuidas me liigume, otsuseid teeme ja oma lugusid jagame. Praeguseks kasutatakse geoinfosüsteeme näiteks telekommunikatsioonis, linnaplaneerimises (näiteks Tallinna Ligipääsetavuse infosüsteem), logistikas, navigeerimises (näiteks Veeteede Ameti Nutimer), meteoroloogias, katastroofide ohjamisel ja leevendamisel, tervishoius, kuritegevuse analüüsil, … Vt veel rakendusvaldkondi nt siit. 1.4 Ruumiandmed ja GIS humanitaarteadustes Ehkki näiteks arheoloogias on ruum ja ruumiandmed olnud alati kesksel kohal, on teistes humanitaaria valdkondades (nt ajaloos, kirjandusteadustes) toimunud viimase paarikümne aasta jooksul nn ruumiline pööre (Spatial Turn). Ruumiline pööre algas tegelikult geograafia valdkonna seest: pelga inimelu või -tegevuse mahuti või “lava” tõlgenduse asemel seati fookusesse ruum kui pidevalt muutuv ja kompleksne sotsiaalne moodustis. See võimaldas leida enam ühist keelt ka sotsiaal- ja humanitaarteadlastega. Humanitaarteadustes on küll ruumi ja koha mõistetel olnud alati üsna prominentne roll, ent ruumilise pöörde käigus seati fookus eksplitsiitselt sellele, kuidas sotsiaalsete muutuste ning laiemalt inimtegevuse seletamiseks tuleb võtta arvesse ka ruumilist komponenti. Sealjuures rõhutatakse, et ruum võib ajas muutuda ning et ruumid võivad olla nii füüsilis-geograafilised kui ka abstraktsed, metafoorsed või väljamõeldud (vt nt üle-eelmisel aastal ilmunud Keele &amp; Kirjanduse erinumbrit “Keel ja ruum”). Nõnda on näiteks keskaegses kirjanduses narratiivi loomise seisukohast võrdselt olulised nii London kui ka Camelot; erinevate keelte kohaväljendeid (nt kaassõnu ees, kõrval, taga) uurides saame teada, kuidas mingi keele kõneleja end mõtteliselt millegi suhtes positsioneerib (kas absoluutselt või relatiivselt), kuidas tajutakse aega ruumisuhete kaudu jne. Ruumi asetamine kesksele positsioonile on digihumanitaaria katusmõiste alla sünnitanud interdistsiplinaarsed valdkonnad nimega geohumanitaaria (GeoHumanities) ja ruumihumanitaaria (Spatial Humanities), mis ühendavad GISi ja klassikalised ruumianalüüsi meetodid (nt teekondade arvutamine, kaartide koostamine) uuemate arvutuslike meetoditega (nt loomuliku keele töötlus, võrgustikuanalüüs, simulatsioonimudelid, tehisnärvivõrgud). Ruumihumanitaaria ja geohumanitaaria vaheline piir ei ole päris selge ning sageli kasutatakse mõisteid sünonüümidena, samuti on mõlemal valdkonnal suur ühisosa inimgeograafiaga. Kui aga eristust tehakse, siis loetakse geohumanitaaria valdkonda pigem konkreetsete, geograafiliste kohtade ja ruumidega tegelevad uurimused ning ruumihumanitaaria alla ka uurimused, mis analüüsivad sümboolseid, ähmaseid või väljamõeldud ruume. Ehkki mingites humanitaaria valdkondades (nt arheoloogia) on ka geoinfosüsteemid olnud kasutusel juba aastakümneid, on nende võimalusi hakatud teistes humanitaarteaduste harudes rohkem kasutama alles viimase kümne-viieteistkümne aasta jooksul. See on ühelt poolt seotud arvutite võimsuse ning tarkvara ja andmete kättesaadavuse plahvatusliku kasvuga, ent ka teatava suhtumise muutusega humanitaaride seas. Ehkki humanitaaria uurimisobjektid ja andmed on sageli ebatäpsed, hägusad, täpselt määramatud ja fragmentaarsed ning nende analüüs GISi abil pakub endiselt rohkelt väljakutseid, ei nähta tehnoloogias kõigest positivistlikku ja humanitaaraladele olemuslikult sobimatut analüüsivahendit. GISi väärtus humanitaarteadustele seisneb eeskätt selles, et kohainfo (nt kohanime või koordinaatide) kaudu on võimalik ühendada eri formaatides väga erinevat infot, seda visualiseerida ning erinevatest infokihtidest sünteesida uut teadmist. Sealjuures on nõuded absoluutsele täpsusele humanitaarias oluliselt leebemad. Joonis 1.10: Andrus Saareste käsikirjaline murdekaart sõna ‘keegi’ alaleütleva käände (‘kellelegi’, ‘kellegile’ jm) varieerumisest. Vt rohkem kaarte siit. Geo- ja ruumihumanitaaria fookus ei ole aga pelgalt tehniliste analüüsimeetodite ja tööriistade kasutamisel ja arendamisel, vaid ka (või isegi eelkõige) ruumide ja kohtade teoreetilistel konstruktsioonidel ning nende muutumisel ajas ning eri kultuurides: kuidas mingites ruumides elatakse, kuidas mingeid ruume sotsiaalselt konstrueeritakse ja kuidas need ruumid omakorda mõjutavad majandust, poliitikat, kultuuri jne. Siiski on vahest enamgi neid, kes ühel või teisel moel ruumiandmeid ja geoinfosüsteeme oma töös ära kasutavad, ilma et ennast või oma uurimistööd spetsiifiliselt ruumi- või geohumanitaaria valdkonna kaudu defineeriksid. Sellise üldise ruumiandmete analüüsi tööriistakasti koostamisega tegeleme ka siin kursusel. 1.4.1 Lugude jutustamine 1.4.2 Arheoloogia Joonis 1.11: Muististe jaotumise visualiseerimine ja maastiku nähtavuse analüüsimine (Kimber 2016) Joonis 1.12: Muinasaegsete asulakohtade ennustav mudeldamine (Haav 2014) ja kiviaegse maastiku rekonstruktsioonid (9700 - 5300 eKr) (Rosentau et al. 2013) 1.4.3 Keeleteadus Joonis 1.13: ‘ei ole’/‘pole’ levikuandmed (murdeatlasest) ja ‘pole’ sagedusandmed (murdekorpusest) (Lindström et al. 2019) 1.4.4 Keele-/sotsiaalteadus Joonis 1.14: Keeleline mitmekesisus Helsingi piirkonnas rahvastikuregistri vs. sotsiaalmeeedia postituste andmete põhjal (Väisänen et al. 2022) 1.4.5 Veel näiteid Joonis 1.15: Rongiliikluse areng Prantsusmaal (Gregory et al. 2014) Joonis 1.16: Pariisi tänavate nimetamine kirjanduses (Moncla et al. 2019) 1.5 Küsitlus Palun täida Moodle’is lühike küsimustik. 1.6 Järgmisel korral Seminar. Lugemiseks valida üks artikkel kahest järgmisest: David J. Bodenhamer (2010). The Potential of Spatial Humanities Todd Presner &amp; David Shepard (2015). Mapping the Geospatial Turn Artiklite pdf-id leiad Moodle’ist. Arutlemiseks Milliseid võimalusi geoinfosüsteemid humanitaariale pakuvad? Milliseid humanitaarteaduste ja GISi põrkumise probleemkohti artiklites kirjeldatakse? Kas need probleemkohad on maailma kontekstis endiselt aktuaalsed? Aga Eesti kontekstis? Milliseid murekohti näed arvutuslike meetodite ja arvutipõhiste tehnoloogiate laiema leviku juures humanitaarteadustes? Kas humanitaarteadused on omavahel ühildatavad? Aga teiste valdkondadega? Milline on interdistsiplinaarsete uurimuste/projektide olevik, milline tulevik? "],["seminar.html", "Praktikum 2 Seminar 2.1 Mõisted 2.2 Rühmatöö 1: GISi ja ruumi-/geohumanitaaria projekte ja rakendusi 2.3 Rühmatöö 2: humanitaaria ja kvantitatiivsed meetodid 2.4 Järgmisel korral", " Praktikum 2 Seminar Artiklites käsitletud põhiteemad ja märksõnad: GISi ajalugu, levik militaar-, haldus- ja ärikasutusest tavakasutusse satelliidid (GPS) veebitehnoloogia, veebikaardid -&gt; dünaamiline, interaktiivne andmete kättesaadavus, andmete paljusus ja mitmekülgsus vabavaraline tarkvara, kaardirakenduste liidesed (API - Application Programming Interface) Kaardid ja kättesaadavad ruumiandmed kui ametlike ideoloogiate ja võimusuhete kinnistajad alternatiivne kaardistamine, osaluskaardistamine kogukondade võimestamine, kodanikuteadus Humanitaarteaduste vajadused ebatäpsed andmed, võib olla raske matemaatiliselt formaliseerida ebamäärased, abstraktsed, metafoorsed ruumid ruumilise kogemuse olulisus ruumi ja ruumisuhete kultuurispetsiifiline mõistestamine paljude andmeallikate, andmetüüpide ja perspektiivide kihitamine teadmise sünteesimiseks ruumi ja aja (dünaamiliselt) koos käsitlemine GISi rakendusi humanitaarteadustes, mis loovad (või kasutavad) nt kaarte andmebaase 3D mudeleid veebikeskkondi mängutehnoloogiat, virtuaalreaalsust 2.1 Mõisted Mõne artiklites kasutatud mõiste seletusi: Cognitive maps - kujutluskaart. Inimese (või muu elusolendi) kogemuste põhjal ajju talletatud ettekujutus/mudel mingist reaalsest või irreaalsest ruumist; laiemas käsituses mis tahes protsessist või mõistest. Community mapping, participatory mapping - kogukondlik ja/või osaluskaardistamine. Kaartide tegemine n-ö tavaliste inimeste poolt tavaliste inimeste jaoks, praktikas sageli mingil ühiskondlikul-kultuurilisel või poliitilisel eesmärgil (nt pärandi, keele kaitsmiseks, mingi kogukonna arengu planeerimiseks, mingi piirkonna ressursside õiglasemaks jaotamiseks). Nende mõistetega on lähedalt seotud ka mõiste counter-mapping, mis veelgi selgemalt tegeleb alternatiivse kaardistamise abil traditsiooniliste võimusuhete lammutamise ja õõnestamisega. Nii osaluskaardistamine kui ka vastukaardistamine esindavad kriitilise kartograafia rakendusi. Kriitilise kartograafia põhitees on, et kaardid peegeldavad ja kinnistavad võimusuhteid ning seda enamasti ühiskonnas domineeriva klassi positsioonilt. Gazetteer - kohanimeloend. Koondab tavaliselt infot kohanimega seotud koordinaatide ja koha tüübi kohta (nt mägi, jõgi, linn, küla), aga võib lisaks sisaldada ka nt rööpnimekujusid, asustuse infot, seoseid teiste sõnastiku kirjetega jm infot. Geocoding - geokodeerimine ehk kohtade tekstiliste viidete (nt kohanimede, aadresside) muutmine geograafilisteks koordinaatideks. Tagurpidi geokodeerimine muudab omakorda geograafilised koordinaadid kohanimedeks või aadressideks. Locative media - 1) digitaalne sisu (nt pildid, videod, helid), millele on lisatud asukohainfo; 2) vahendid, mis kasutavad digitaalse sisu edastamiseks asukohainfot. Digihumanitaaria kontekstis ka raamistik, mille kaudu uurida üksikisiku suhteid ja vastastikuseid mõjusid koha ja tehnoloogiaga. Memory map - enamasti interaktiivne kaart, mis väljendab mingi koha ajalugu suuliste või kirjalike narratiivide ja neid toetava visuaalse materjali kaudu. Psychogeography - 20. sajandi keskpaigas tekkinud kunsti- ja teadussuund, mille fookuses on see, kuidas kogetakse (eeskätt) linnakeskkondi ning kuidas keskkond mõjutab meie emotsioone ja käitumist. Sealjuures pööratakse tähelepanu viisidele, kuidas saada ümbritsevast uusi ja ootamatuid elamusi ning avastada “tavapärasest erinevat”. Väljundiks enamasti mingid kaardid, joonistused või tekstid, mis kogemusi kirjeldavad. Thick mapping - paljude erinevate geograafiliste ja/või kohaspetsiifiliste andmete (pildid, narratiivid, kaardid, suulised ja kirjalikud mälestused jne) kogumine, koondamine/agregeerimine ja visualiseerimine selleks, et pakkuda kohtadele ja neis toimunud sündmustele erinevaid perspektiive (ka nt millegi alusel marginaliseeritud või vähem häälekate gruppide omi). Kasutatud on ka terminit deep mapping. 2.2 Rühmatöö 1: GISi ja ruumi-/geohumanitaaria projekte ja rakendusi Võite osaleda üksi või kahekesi. Otsige üks enda erialaga (lähemalt või kaugemalt) seotud projekt, mis kasutaks GISi või tegeleks ruumi- või geohumanitaariaga. Alustada võib näiteks siit, aga kindlasti võiks lähemalt uurida ka artiklites olnud viiteid ja märksõnu. Lisage virtuaalsele tahvlile: projekti nimi, projekti link, valdkond, kirjeldus selle kohta, millega projektis tegeletakse, võimalusel visuaalset lisamaterjali (nt pilte rakendustest, kaartidest vm). 2.3 Rühmatöö 2: humanitaaria ja kvantitatiivsed meetodid Moodustage 4-5 inimesest koosnevad rühmad. Üks rühm saab skeptikute/pessimistide rolli: teie arvates ei saa GISi ja laiemalt praeguste arvutuslike meetodite ja kvantitatiivse lähenemisega humanitaaria andmete ja küsimustega töötada (või siis mitte vähemalt väga hästi). Ka interdistsiplinaarsus on teie meelest praktikas väga raskesti saavutatav. Teine rühm saab optimistide rolli: teie arvates on humanitaaria eri suunad ka metodoloogiliselt pidevas arengus ning analüüsimeetodite vahetamine, laenamine ja kohandamine eri distsipliinide vahel ja sees annab humanitaariale väga palju juurde. Koondage siia võimalikult palju argumente ja lihtsalt arvamusi, näiteid jm, mis teie rühma esindatavat seisukohta toetaksid. Võite sealjuures loomulikult ära kasutada artikleid, guugeldada, aga ka rühma sees ise ideid genereerida. 2.4 Järgmisel korral Ruumiobjektid ja ruumiandmed: millisel kujul reaalse maailma objekte geoinfosüsteemides kujutada? "],["ruumiobjektid.html", "Praktikum 3 Ruumiobjektid ja ruumiandmed 3.1 Vektorandmed 3.2 Rasterandmed 3.3 Vektor vs. raster 3.4 Ülesanne 3.5 Järgmisel korral", " Praktikum 3 Ruumiobjektid ja ruumiandmed Meid ümbritsevas maailmas on palju erinevaid ruumiga seotud nähtusi, näiteks konkreetsed füüsilised objektid (teed, hooned), kokuleppelised või abstraktsed objektid (nt riigipiir), sündmused (nt katastroofid, meeleavaldused, spordiüritused) või ka mingid pidevad nähtused, nagu temperatuur, mis esinevad väljana terves ruumis ning mille konkreetset väärtust on mingites ruumi punktides võimalik määrata. Humanitaarteaduste kontekstis võime mõelda ka sellistest ruumiga seotud nähtustest ja objektidest, nagu migratsioon ja asustus, kirjandusteoste sündmused, (tajutavad) murdepiirid, keelekasutus (sõnad, konstruktsioonid), lahingud, sõjakäigud, uskumused ja usundid jne. Nähtustel on omakorda mingid omadused, mille abil neid nähtusi või ruumi ennast kirjeldada. (Geo)infosüsteemide abil saame reaalse maailma objekte ja nähtusi hallata, kujutada ja analüüsida aga ainult nende mingil moel abstraheeritud ja formaliseeritud kujul, ruumiobjektina. Ruumiandmete seaduse definitsioon (§ 3, lg 3): Ruumiobjekt käesoleva seaduse tähenduses on konkreetse asukoha või geograafilise alaga seotud reaalmaailma nähtuse abstraktne kujutis. Ruumiandmed omakorda kirjeldavad … ruumiobjektide asukohta, omadusi ja kuju geograafilises ruumis. (Ruumiandmete seaduse § 3, lg 1.) Objektidele ja nähtustele sobiva kujutamisviisi valimine sõltub eeskätt sellest, kas läheneme ruumile ja selles asuvatele objektidele ja nähtustele objektikeskselt või asukohakeskselt. Objektikeskses lähenemises seame fookusesse objektid. Need täidavad kindlates punktides mingit ruumi, neid saab loendada, need võivad külgneda ja kattuda, neil on mingid kindlad omadused, need on võib-olla seotud mingite teiste objektidega jne. Ruum ja selle omadused on ainult üks atribuut, mille kaudu objekte kirjeldada. Sellises lähenemises on objektid diskreetsed: neil on kindel asukoht ja ruumikuju (nt hoone, mälestusmärk, riigipiir). Asukohakeskses lähenemises on fookus ruumil. Ruum on sama objektiga otsast otsani täidetud. Objektid ja nende omadused kirjeldavad ruumi, on ruumi atribuutideks. Asukohakeskses lähenemises on objektid pidevad: objekt esineb terves ruumis, aga saab ruumi erinevates punktides erineva väärtuse (nt maapinna reljeef, temperatuur ja õhurõhk maapinnal, kultuurikihi intensiivsus/kontsentratsioon). Need kaks lähenemist on aluseks sellele, kuidas ruumiobjekte geoinfosüsteemis kujutada: kas vektorkujul või rasterkujul. Vastavaid kujutusviise nimetatakse ka ruumiandmete mudeliteks. Joonis 3.1: Vektor- vs. rasterandmed (Bolstad 2016 : 41) 3.1 Vektorandmed Vektormudelis kujutatakse andmeobjekte geomeetriliste kujundite abil. Geomeetrilisi põhiobjekte ehk primitiive on 3: punkt (nt torn, kivi), joon (nt tee, jõgi), pind/areaal/polügoon/ala (nt põld, mets, linn). Joonis 3.2: Punktid, jooned, polügoonid (Ballas et al. 2018 : 13) Punkt on eukleidilises mõttes nullmõõtmeline ning seda esitatakse koordinaatsüsteemis kujul P(x; y). Mitmest punktist moodustub ühemõõtmeline joon, enamasti murdjoon, mille (käänu)punktid saab ühendada sirglõiguga. Joonest omakorda saab moodustada polügooni, mispuhul joone algus- ja lõpp-punkt kattuvad. Joonis 3.3: Geomeetrilised objektid (Bolstad 2016 : 43) Geomeetrilise objekti valik sõltub sealjuures sellest, kui täpselt mingit andmeobjekti soovitakse kujutada. Näiteks võib Eesti pühapaikade kaardistamisel kasutada punkti ruumikuju, pühapaiga lähemal vaatlusel aga kasutada hoopis polügooni ruumikuju, eristada selle sees omakorda teisi polügoone või punkte jne. Joonis 3.4: Pringi Ohvrimägi punktina ja polügoonina (Hiite Maja looduslike pühapaikade kaardirakendus) Joonis 3.5: Pringi Ohvrimäe raietööd (Kaasik 2018) Vektorandmete struktuur võib olla väga erinev. Kõige lihtsamas struktuuris on iga objekt (punkt, joon või polügoon) kirjeldatud x- ja y-koordinaatide jada kaudu. See tähendab ka näiteks, et teineteisega külgnevad polügoonid on kirjeldatud eraldi joonelõikude kaudu, olgugi et neil on osa lõike ühised. Sellises struktuuris ei ole objektidevahelised suhted kuidagi kirjeldatud ning külgnemissuhe on implitseeritud ainult samasuguste koordinaatide kaudu. Teine levinud viis andmeid struktureerida on kasutada topoloogilisi suhteid, mis kirjeldaksid ruumiobjektide paiknemissuhteid nii, et need mingite teisenduste (nt pööramise või suumimise) käigus ei muutuks. Näiteks külgnevate polügoonide puhul teaks sellisel juhul polügoonide ühine joonelõik, et tema parem pool kuulub ühte polügooni ja vasak pool teise ning kaob ära vajadus samu koordinaate kaks korda määrata. Topoloogilised suhted võivad niisiis kirjeldada nt seda, kas kaks objekti on kõrvuti või puutuvad kokku, kas üks objekt on täielikult või osaliselt teise sees, kas kaks objekti jagavad ühist piiri/serva, kas kaks objekti on üksteisest täiesti eraldi jne. Joonis 3.6: Spagetistruktuur vs. topoloogiline struktuur (Bolstad 2016 : 48) Topoloogilised suhted on aluseks topoloogiareeglitele, mis defineerivad, kuidas geomeetrilised objektid geoinfosüsteemi andmebaasis tohivad üksteise suhtes paikneda. Topoloogiareeglid ArcGISis Topoloogilisi suhteid ja reegleid kasutatakse näiteks siis, kui tahetakse planeerida võimalikult kiiret teekonda ühest punktist teise või hoonestuse paiknemist, aga ka paljuks muuks. Pelgaks visualiseerimiseks pole aga topoloogilisi suhteid andmebaasis vaja defineerida. Vektorandmeid hoitakse GISis enamasti kas SHP, GML, TAB või VPF formaatides. Nii vektor- kui ka rasterandmeid saab hoida geopackage’i (GPKG) formaadis. 3.2 Rasterandmed Rastermudelit kasutatakse eeskätt pidevate andmeobjektide (nn väljade) kujutamiseks. Rastermudelis jagatakse kogu ruum ühesuguste (kindla kujuga) osadega korrapäraseks võrguks ehk rastriks, nii et igale rastri elemendile saab koordinaatide abil ühtmoodi viidata ning et väljal ei oleks kattumisi ega tühimikke. Rastermudel peaks olema tõenäoliselt juba tuttav, kui oled kokku puutunud näiteks digifotodega või muude digiteeritud piltidega. Formaadid, nagu JPEG, TIFF, GIF jm, põhinevad kõik rastermudelil. Samuti põhinevad rastertehnoloogial nt kõiksugu LCD-monitorid. Joonis 3.7: Rastermudeli struktuur (Bolstad 2016 : 54) Rastri üht elementi nimetatakse tavaliselt piksliks (pixel ehk picture element). Pikslid võivad olla igasuguse kujuga (nt kolmnurgad, kuusnurgad), ent enamasti on need siiski ruudukujulised. Olgugi, et piksel on olemuselt alati kahemõõtmeline, on piksli koordinaatideks selle keskpunkti koordinaadid. Ühel pikslil on terves oma ulatuses üks väärtus (vastaval alal kõige tüüpilisem või keskmine väärtus), mis täpsustab näiteks selle piksli värvi ja/või heleduse ning iseloomustab selle kaudu piksliga piiratud alas asuva ruumilise nähtuse mingit omadust. Selline omadus võib olla nii pidev (nt kõrgusinfo, mingi keelelise konstruktsiooni suhteline kasutussagedus) kui ka diskreetne (nt keelendi A vs. keelendi B kasutus). See, kui täpselt rastermudel mingile reaalse maailma andmeobjekti kujule vastab, sõltub sellest, kui suured on ühe rastri elemendi ehk piksli mõõtmed, ehk sellest, kui suur on resolutsioon ehk eraldusvõime/lahutusvõime. Mida kõrgem on eraldusvõime, seda täpsem rastermudel on, ent seda suurem on ka rasterandmete faili suurus; mida madalam on eraldusvõime, seda enam infot läheb kaotsi. Efektiivseks eraldusvõime määramiseks tuleks arvesse võtta nii kaardi mõõtkava kui ka muude kaardistatavate andmete väikseimat ühikut. Joonis 3.8: Rastri resolutsioon (Bolstad 2016 : 55) GISi seisukohast on eraldi liik rasterandmeid satelliitpildid, aerofotod ja ortofotod, mis pakuvad GISile olulist kontekstilist infot. Satelliitide eri sensorite ja kaamerate abil saadud info abil on võimalik kuvada suurt hulka maapinna omadusi ja protsesse. Erinevad satelliidid annavad erineva kvaliteediga pilte. Joonis 3.9: EstCube-1 tehtud satelliitpilt (https://www.estcube.com/) Vaata värskemaid NASA satelliitpilte siit. Aerofotosid saab teha näiteks õhupallist, kopterist või lennukist, üha enam kasutatakse fotoroboteid. Aerofotod võivad oma läätse tõttu olla servadest moonutatud ning samuti võivad moonutatud olla maapinnast kõrgel olevad objektid (nt tornid, korstnad, tipud). Ortofotod on geomeetriliselt parandatud aerofotod. Joonis 3.10: Aerofotod vs. ortofotod (Open Geospatial Education) Rastreid võib aga saada ka vektorandmete teisendamisel või interpoleerimisel rasterkujule. Sellisel juhul võib pidada üheks rastri elemendiks nn rakslit ning selle väärtus viitab enamasti mingi ruumiobjekti ID-le või mingi atribuudi väärtusele. Joonis 3.11: Vektorandmetest rasterandmeteni (Timo Grossenbacher, 2018) Rasterandmete levinumad formaadid on näiteks JPEG, PNG, TIFF, BMP. 3.3 Vektor vs. raster Vektorandmed Rasterandmed andmestruktuur võib olla keerukas andmestruktuur on lihtne vähem mahukad võivad olla väga mahukad sobivad ruumiobjektide piiritlemiseks või nende asukoha keskpunktide määramiseks sobivad paremini mingil alal esineva (pideva) nähtuse iseloomustamiseks sobivad paremini inimtegevuse kujutamise jaoks sobivad paremini keskkonna- või loodusnähtuste jaoks sobivad paremini konkreetsetele nähtustele paljude atribuutidega sobivad paremini komplekssetele nähtustele väheste atribuutidega sobivad paremini täpsete, konkreetsete andmetega sobivad paremini ebatäpsete/puudulike või üldistavate andmetega võib arvestada ka topoloogilisi suhteid enamasti objektidevahelisi suhteid ei arvesta on vähem tundlikud projektsiooni muutmisele võivad olla väga tundlikud projektsiooni muutmisele kaardid on visuaalselt ilusamad kaardid suhteliselt robustsed Mõttepaus: Kumba mudelit kasutaksid riigimaanteede kaardistamiseks? Miks? Kumba mudelit kasutaksid rahvastikutiheduse mudeldamiseks? Miks? Millisel kujul saaksid kujutada enda uurimisainest? Paljud tänapäeva GIS-tehnoloogiad võimaldavad kasutada mõlemat mudelit paralleelselt. Näiteks digitaalsed maastikumudelid kuvavad sageli rasterandmete abil mingi piirkonna reljeefi või maakasutust, punktide abil huvipakkuvaid hooneid, joonte abil jõgesid ja teid ning polügoonide abil haldusjaotust. Sealjuures võib otsustada, kas kuvada näiteks kirikud, haiglad ja haridusasutused eraldi kihtidel või ühe kihina, milles sisaldub hoone funktsiooni määrav atribuut. Joonis 3.12: Maastiku nähtavuse analüüsimine (Kimber 2016) Samuti võib üht ja sama nähtust kuvada erinevat moodi, nii vektori kui ka rastrina. Joonis 3.13: Tänavaröövid Saitamas (Okabe 2006 : 8) Vaata natuke ringi siin ja siin. Kas saad aru, millist tüüpi mudeleid on kasutatud? Vaata ka 30 Day Map Challenge käigus tehtud kaarte (siin). 3.4 Ülesanne Kujuta ette, et Google Mapsi ei ole veel leiutatud ja paberkaardid on väga kallid, aga sulle on Tartusse külla tulnud sõber / perekonnaliige / tuttav / välismaa sõber, kes ei ole siin kunagi varem käinud. Joonista tema jaoks paberile Tartu kesklinna kaart ning lisa kaardile enda või tema jaoks tähtsamad kohad ning tagaküljele kirjuta ka, kellele kaart on mõeldud. 3.5 Järgmisel korral Kolmapäeval räägime lähemalt kaartidest ja nende omadustest, koordinaatsüsteemidest ja projektsioonidest. "],["kaardid.html", "Praktikum 4 Kaardid, koordinaatsüsteemid ja projektsioonid 4.1 Kaart 4.2 Kaardi elemendid 4.3 Kaartide liigitus 4.4 Kaartide koostamine ja kujundamine veebis 4.5 Järgmisel korral", " Praktikum 4 Kaardid, koordinaatsüsteemid ja projektsioonid 4.1 Kaart Kaart on maapinna või muu taevakeha vähendatud, üldistatud ja leppemärkidega seletatud mõõtkavaline tasapinnaline kujutis. (Mõisja 2019: 533) Kaardi tunnusteks on seega matemaatilised seaduspärad: kuidas reaalne maailm kaardile kanda? leppemärgid: mille kaudu reaalset maailma kaardil kujutada? üldistatus: kui abstraheeritud pilti reaalsest maailmast kujutada?. Kitsamas tähenduses on kaart niisiis geograafilise informatsiooni visuaalne esitusviis. Joonis 4.1: Väljavõte Maa-ameti Eesti aluskaardist (Maa-amet) Laiemalt räägitakse ka kartograafilistest kujutistest (või kaarditoodetest) (Mõisja 2019: 534), mille hulka võivad lisaks klassikalistele kaartidele kuuluda veel näiteks joonised (väike mõõtkava, suur üldistusaste, ei peegelda täpseid asukohti), Joonis 4.2: Tallinna transpordiühenduste kaart/joonis (Eesti Disaini Keskus) kartogrammid (väike mõõtkava, esitab kvantitatiivset infot, vastab mõõtkavatäpsusele; sageli sama, mis horopleetkaart), ingliskeelne cartogram viitab natuke erinevale asjale: nn pindalakaardile, mis moonutab alasid vastavalt mingile kvantitatiivsele tunnusele; Joonis 4.3: Vaadeldud ja ennustatavad suve keskmised temperatuurid Euroopas (horopleetkaart) (Evelyn Uuemaa) plaanid (suur mõõtkava, topograafiline või tehniline, ei kasuta projektsiooni). Joonis 4.4: Kvartali keskuse planeeritav juurdeehituse plaan (Tartu Linnavalitsus) Samuti võib käsitleda eraldi nn piltkaarte, kus oluline pole geograafiline täpsus, vaid kunstiline esteetika. Joonis 4.5: Marleen Eino Tartu kaart Joonis 4.6: Puise küla kaart (Herald Eelma, Ilmar Randmaa, Merike Liivlaid) Piir piltkaartide ja kunsti vahel ei ole siinjuures sugugi selge. Joonis 4.7: Markus Kasemaa töid Kaarti (või siis kartograafilist kujutist) tehes peame niisiis alati esmalt läbi mõtlema, mis on kaardi tegemise eesmärk ning kes on kaardi lõppkasutaja. Seejärel tuleb mõelda, mida ja mis kujul reaalsest maailmast esitada ning kui täpne peab esitus olema. Lõpuks tuleb mõelda ka tehnilistele aspektidele: mis formaadis andmed meil on kasutada, mis formaadis need andmed peavad olema kaardi tegemiseks ning mis formaadis tuleb kaart ise. 4.2 Kaardi elemendid Klassikalisel kaardil on lisaks sisule (sellele, mida kaardiväljal leppemärkide kaudu kujutatakse) hulk elemente, mis aitavad kaardil kujutatut paremini mõista, näiteks legend (seletab leppemärke), pealkiri, diagrammid, põhjasuund, kaardivõrgud, -kirjad, marginaalkirjad, matemaatiline alus (mõõtkava, projektsioon), lisainfo (väljalõiked, pildid, tekstid jne). Joonis 4.8: Kaardi elemendid (Mõisja 2019: 539) 4.2.1 Mõõtkava Kaardi mõõtkava näitab, kui palju reaalset objekti on vähendatud. Tavaliselt väljendatakse mõõtkava murdosa või suhtena, mis seob kaardil esitatud mingi pikkusega joonlõigu sama joonlõiguga maapinnal. Näiteks mõõtkava 1/20 000 või 1:20 000 näitab, et 1 ühik kaardil vastab 20 000 samale ühikule reaalses maailmas. Kui ühik on cm, siis esitab 1 cm kaardil 20 000 cm ehk 200 m maapinnal. Kaardid jagatakse üldiselt suuremõõtkavalisteks (nt 1:10 000) ja väikesemõõtkavalisteks (nt 1:1 000 000), ehkki seda, kust läheb nendevaheline piir, ei ole selgelt kokku lepitud. Väikesemõõtkavalised kaardid katavad niisiis suuremat ala ja suuremõõtkavalised kaardid väiksemat ala, ehkki intuitiivselt võidakse tajuda neid mõisteid vastupidiselt (“väike kujutab väikest ja suur suurt”). Digitaalsetel kaartidel esitatakse mõõtkava sageli dünaamiliselt, mis tähendab, et mõõtkava saab sisse või välja suumides muuta. Samuti on tüüpiline mõõtkava esitamine mitte arvmõõtkavana, vaid visuaalselt: mingile ekraanil määratletud joonlõigule vastab tegelikkuses kindel vahemaa maapinnal, ent me ei pruugi täpselt näha, kui pika joonlõiguga on ekraanil tegemist. Kui liigume suurelt mõõtkavalt väiksemale, peame andmeid loetavuse huvides üldistama ning valima, mida ja mis detailsusastmega esitada. Üldistada võib lihtsustades, siludes, ühendades jne. 4.2.2 Koordinaatsüsteemid ja projektsioonid Ruumiandmed on alati seotud mingi kohaga. Maakera on kolmemõõtmeline ja põhimõtteliselt võiksime üsna hästi kasutada objektide asukoha ja omaduste kujutamiseks gloobust. See aga ei ole sageli kuigi praktiline. Kaardil, mis on märksa praktilisem visualiseerimisvahend, on üldjuhul aga ainult kaks mõõdet. Kuidas siis kolmemõõtmelist ning ebakorrapärast kujundit kujutada kahemõõtmelise ja korrapärase meediumi kaudu ning kuidas paigutada reaalse maailma objekte ja alasid nii, et saaksime kaardi põhjal öelda, kus need maakeral asuvad? Esmalt tuleb objektid ja nähtused siduda mingite koordinaatidega. Koordinaadid on arvud, mis määravad punkti asendi tasandil või ruumis ning koordinaatsüsteem vastavalt teatud reeglitel põhinev raamistik, mida nende arvude määramiseks kahe- või kolmemõõtmelises ruumis kasutatakse. Ühtse koordinaatsüsteemi abil on võimalik siduda ja koos esitada erinevaid andmeid, ent kui tahame määrata koordinaate maapinnal, siis koordinaatsüsteemist üksi ei piisa. Vaja on siduda see ka Maa kui füüsilise keha ja selle kujuga. Maa tegelik füüsiline kuju on ebakorrapärane ja pidevalt muutuv ning seda on väga raske adekvaatselt mõõta. Maa pinna geofüüsilist mudelit nimetatakse geodeesias geoidiks, mis esitab Maa kuju tingimustes, kus see sõltuks ainult gravitatsiooniväljast ja Maa pöörlemisest. See on samuti üpris keerukas ning korrapäratu vorm ning ehkki see võimaldab üsna täpselt määrata nt objektide kõrgust, ei sobi see väga hästi nn horisontaalsete koordinaatide määramiseks. Seepärast kasutatakse pikkus- ja laiuskraadide määramiseks, kauguste ja pindalade arvutamiseks ning kaartide tegemiseks referentspinnana enamasti ellipsoidi kui Maa idealiseeritud matemaatilist mudelit. Erinevate ellipsoidide mõõtmed võivad pisut erineda (nt nende pooltelgede pikkused või ellipsoidi lapikus). Joonis 4.9: Geoid, ellipsoid ja maapind (allikas: Maa-amet) Ellipsoid ja selle orienteerimise parameetrid (nt kus on ellipsoidi keskpunkt või millise maapinna punkti järgi see on orienteeritud) moodustavad nn daatumi ehk geodeetilise referentssüsteemi. Daatum määrab ära, kui täpselt mingi ellipsoid geoidi pinnale vastab (kui lähedal need teineteisele on). Lokaalsed daatumid, mis ei ole tingimata seotud Maa keskpunktiga, sobivad mingile väikesele maa-alale paremini, sest järgivad selles konkreetses kohas paremini Maa tegelikku kuju, ent ei ole hästi kasutatavad teistes kohtades. Eestis kasutatakse tänapäeval globaalset geotsentrilist ellipsoidi GRS80, mis on praktiliselt identne palju laialdasemalt kasutusel oleva globaalse WGS84 ellipsoidiga. Joonis 4.10: Erinevad daatumid: globaalne, geotsentriline WGS84 ja lokaalne NAD27 (allikas) Daatumi ja sobiliku koordinaatsüsteemi abil saamegi määrata objektide asukohti Maa pinnal: teame, millise kujuga ja mõõtmetega kujutame Maad ette, ning teame ka, millistes ühikutes ja millisest nullpunktist lugedes me sellel kujul objektide asukohti määravaid koordinaate arvestame. Geograafilised koordinaadid on alati seotud mingi daatumiga ning aitavad meil määrata objekti asukoha, kasutades pikkus- ja laiuskraade. Pikkuskraade loetakse kahele poole mingit meridiaani, tüüpiliselt Greenwichi observatooriumi meridiaani, (idapikkus ja läänepikkus), laiuskraade kahele poole ekvaatorit (lõunalaius ja põhjalaius). Asukohta esitatakse kraadides (°), minutites (’) ja sekundites (“) või kraadides kümnendsüsteemis. Mõtteharjutus: Kui iga kraad on jagatud 60 minutiks ja iga minut 60 sekundiks, siis kuidas kujutada kümnendsüsteemis koordinaate 58°22’48”N, 26°43’20”E? Selleks aga, et nüüd geograafilises ruumis paiknevaid objekte kujutada tasapinnalisel mudelil ehk kaardil, peame valima kaardi projektsiooni, mis määrab matemaatilise viisi, kuidas sfääriline pind tasapinnal esitatakse ning kuidas ruumilised koordinaadid (GCS) konverteeritakse ümber tasapinnalisteks koordinaatideks (PCS ehk projected coordinate system), mida väljendatakse x-i ja y abil. Sisuliselt määrab projektsioon ära ka selle, milliseid alasid maakeral me oleme nõus oma kaardil rohkem moonutama ja milliseid vähem ning mispidi me mingeid alasid kaardil venitame või kokku surume. Kui tahame kujutada ümmargust Maad kahemõõtmelisel tasapinnal, siis paratamatult peame mingit osa maakerast moonutama. Ühe või teise projektsiooni valimisel moonutame rohkem kas pindalasid, nurkasid, kujusid või joonpikkuseid. Joonis 4.11: Erinevad projektsioonid (allikas: Compare Map Projections) Projektsioonid jagunevad üldisteks tüüpideks selle järgi, kas ruumilist maakera üritatakse projitseerida silindrile, koonusele või tasandile. Need üldised tüübid jaotatakse omakorda selle järgi, kuidas vastav siirdepind on maaellipsoidi suhtes orienteeritud (normaal-, põik- või kaldaspekt). Joonis 4.12: Projektsioonitüübid (Aunap 2019: 169) Kõige tuntum ja enimkasutatud projektsioon on silindriline Mercatori projektsioon, mis on 16. sajandil nime saanud hollandi meresõitja Gerardus Mercatori järgi. Projektsioon moonutab nende alade suurusi ja kaugusi, mis jäävad ekvaatorist kaugemale põhja või lõuna poole, ent säilitab samas hästi nurgad. Nii oli võimalik merel näiteks otse mööda mingit pikkus- või laiuskraadi sõites jõuda välja õigesse kohta. Mercatori projektsiooni on 20. ja 21. sajandi jooksul palju kritiseeritud just alade suuruse moonutamise pärast, kuna see mõjutab mh inimeste ettekujutust kehtivatest võimusuhetest. Ehkki Mercatori (või õigemini veebi-Mercatori) projektsioon on põhiline projektsioon, mida kasutatakse veebikaartidel, on atlastes sellest tänapäeval suuresti loobutud ning kasutatakse pigem muid projektsioone (nt Robinsoni, Mollweide või Winkel-Tripeli projektsiooni). Projektsioonide arv on aga põhimõtteliselt lõpmatu, kuna olemasolevaid projektsioone on võimalik matemaatiliselt pidevalt muuta, et teha need sobivaks justnimelt mingile alale või mingiks ülesandeks (nt lennunduse jaoks). Riikidel on üldjuhul välja kujunenud oma riiklikud standardid (sh projektsioonid), mida riiklike ruumiandmete puhul kasutatakse. Eestis kasutatakse üldjuhul projektsiooni koodiga EPSG:3301, mis põhineb Lamberti konformsel koonilisel projektsioonil. Toredaid vidinaid projektsioonide võrdlemiseks leiab näiteks järgmistelt lehekülgedelt: Comparing Map Projections Projection Face World map projection comparison Map Projection Transitions Lõpetuseks. GIS-tarkvarades kohtad mõistet koordinaatide referentssüsteem (CRS - Coordinate reference system), mis koosneb daatumist ja projektsioonist. 4.3 Kaartide liigitus Kaarte võib liigitada põhimõtteliselt kõikide tema omaduste või elementide põhjal, samuti sisu põhjal. Levinud liigitusalused on näiteks teema: üldgeograafilised (nt looduslikud nähtused ja inimtekkelised objektid maapinnal), temaatilised (esitab mingi kategooria infot kaardil, nt majandus, kultuur, ajalugu, rahvastik, kliima vm; sageli koos aluskaartidega), erikaardid; mõõtkava: suuremõõtkavalised, keskmisemõõtkavalised, väikesemõõtkavalised, funktsioon: teaduslik kaart, katastrikaart, propagandakaart, turismikaart, teekaart, merekaart, … 4.3.1 Digitaalkaardid Üha rohkem puutume tänapäeval paberkaartide asemel kokku digitaalkaartidega. Ehkki mõlemal juhul näeme kaardil seda infot, mida kaardi tegija soovib edastada, ning sellisel kujul, nagu tema vajalikuks peab, on paber- ja digitaalkaartidel olulisi erinevusi. Joonis 4.13: Digitaal- vs. paberkaart (Suurna et al. 2010: 26) Digitaalkaardi eriliik on omakorda veebikaart, millest räägime lähemalt hilisemates praktikumides. 4.3.2 Viguriga kaardid Eri Eestiga seotud nähtuste (kohati väga loomingulist) kujutamist kaartidel võib vaadata näiteks Taavi Pae koostatud raamatust “Viguriga kaardid” (2022). 4.4 Kaartide koostamine ja kujundamine veebis Veebis on üksjagu valmis kaardirakendusi (nt Google My Maps, HERE Map Creator, PinMaps, Scribble Maps, ZeeMaps või spetsiaalselt humanitaarteadlastele mõeldud Palladio), mis võimaldavad teha ruumiandmete päringuid, võrdlemisi vähese vaevaga lihtsamaid analüüse (nt leia lühim/kiireim teekond punktist A punkti B) ning lisaks pakuvad mõned platvormid lisaks platvormi kaudu leitava info kasutamisele võimalust integreerida nendega ka enda andmeid ning kas või luua uusi ruumiandmeid. Lisaks sellele, et on võimalik enda andmeid n-ö olemasolevas süsteemis kuvada, pakuvad mõned platvormid võimalust ka ise aluskaardi tegemisel kaasa lüüa. Sellised on näiteks OpenStreetMap, WikiMapia ja Here WeGo, mis töötavad sarnaselt Vikipeediale: kasutajad saavad kaardi informatiivsust ja kvaliteeti ise parandada, lisades kaardile hooneid, teid jm objekte ning täiendades või parandades olemasolevate objektide infot. 4.4.1 ArcGIS Online Vaatame täna lähemalt ArcGIS Online’i võimalusi kaartide kujundamiseks ja enda andmete kujutamiseks. Selleks tuleb endale kõigepealt luua keskkonnas avalik konto ning seejärel keskkonda sisse logida. Kui oled sisse loginud, vali menüüribalt jaotis Map, mis viib sind nende Map Vieweri rakendusse. Joonis 4.14: ArcGis Online’i Map Viewer Vasakul vertikaalsel menüüribal saad lisada oma kaardile andmekihte (plussmärk), vaadata olemasolevaid kihte (Layers), atribuuttabeleid (Tables), valida aluskaarte (Basemap), lisada ja vaadata diagramme (Charts), kaardi legendi (Legend), kaarti salvestada ja salvestatud kaarte avada (Save and Open), vaadata üldisi kaardi sätteid (Map properties) ning kaarti välja printida. Parempoolsel vertikaalsel menüüribal saab määrata, kuidas meie erinevad kaardikihid välja näevad. 4.4.1.1 Aluskaart Valime esmalt oma andmetele aluskaardi. Aluskaart toimib tavaliselt teemakaardi kontekstina ega paku uurijale omaette huvi. Aluskaardi valimiseks vali vasakult menüüst Basemap ja seal pakutute hulgas mõni endale meelepärane kaardistiil. Joonis 4.15: Aluskaardi valimine Kaardistiili on võimalik ka pisut oma maitse järgi kohandada, valides nt Basemap -&gt; Current basemap, sealt muudetav aluskaardi kiht. Parempoolsest menüüst saab seejärel teha kaarti heledamaks või tumedamaks, muuta värvigammat, läbipaistvust jms. Näiteks võiksime püüda ära kaotada kohanimesildid, tänavad jms, kui neid meie teemakaardi jaoks tingimata vaja ei lähe (näiteks siis, kui meie kaart on väikese mõõtkavaga), ning teha kaarti veidi heledamaks. Joonis 4.16: Aluskaardi muutmine 4.4.1.2 Andmekihi üleslaadimine Nüüd lisame aluskaardile enda andmete kihi. Kasutame siin näitlikustamiseks üht väikest osa 19. sajandi teise poole Lõuna-Eesti vallakohtuprotokollidest, mille 2000. aastatel sisestas digitaalsel kujul Tõnis Türna (Rahvusarhiiv). 2016. aastal taastati algselt http://www.history.ee/vallakohus lehel olnud protokollid veebiarhiivide põhjal ning 2018-2019 katsetati nende peal eesti keele automaatset morfoloogilist analüsaatorit (Pilvik et al. 2019). Morfoloogilise analüsaatori ülesandeks on tunda ära sõnavorm (nt obbesel) ning pakkuda sellele sõnaraamatukuju (hobune), sõnaliik (S ehk substantiiv ehk nimisõna), vormiinfo (sg ad ehk singulari adessiiv ehk ainsuse alalütlev kääne) jm. Automaatses analüüsis tundmatuteks jäänud sõnavormide osakaal on umbkaudseks indikaatoriks sellele, kui erinev oli vastava protokolli keel tänapäeva keelest. Joonis 4.17: Vallakohtuprotokolli näide xml-kujul (Pilvik et al. 2019) Laadi endale Moodle’ist alla andmetabeli fail vallakohtuprotokollid1.csv, mis sisaldab semikoolonitega eraldatud tulpades järgmist infot: - Vald - valla nimi, - L/P - kas vald kuulus 19. sajandil põhja- või lõunaeesti keele kõnelemispiirkonda, - Norm - kas selle valla kohtuprotokollide keelt oli sisestamisel normaliseeritud kirjakeelele vastavamaks või mitte, - Kihelkond - kihelkond, mille alla vald paigutub, - Kih_id - kihelkonna lühend, - Murre - murdeala, mille alla vald paigutub, - Maakond - maakond, mille alla vald paigutub (NB! tänapäevane!) - Latitude - laiuskraad (põhi-lõuna), - Longitude - pikkuskraad (ida-lääs), - Protokolle - sisestatud protokollide arv, - TundmatuteProtsent - keskmine selle valla protokollides tundmatuks jäänud sõnade protsent, - Algus - kõige varasema protokolli kuupäev, - Lõpp - kõige hilisema protokolli kuupäev. Selleks, et andmed ArcGIS Online’i saada, valime vasakult vertikaalsest menüüst plussmärgi Add -&gt; Add layer from file. Lubatud formaadid on CSV (Comma-separated values ehk andmetabel, mille välju/tulpasid eraldavad komad), GeoJSON (ruumiandmete andmebaasiformaat) ja KML (Keyhole markup language ehk üks ruumiandmete standardformaate, mh kasutab seda nt Google Earth). Meie andmed on CSV-formaadis. Üleslaadimisel kuvatakse andmetabelis olevad atribuudid ja nende tüübid. Näeme näiteks, et pikkus- ja laiuskraadid, protokollide arv ja tundmatute analüüside protsent on õigesti tuvastatud arvuliste atribuutidena, protokollide kuupäevad kuupäevadena ja ülejäänud tunnused on tekstilised/kategoriaalsed. Joonis 4.18: Andmete atribuuttabel Järgmiseks küsitakse, millises tulbas on pikkus- ja laiuskraadid, et oleks punkte kuskile paigutada. Meie punktide koordinaadid on sobivasti juba Longitude- ja Latitude-nimelistes tulpades. Laadime punktid kaardile. 4.4.1.3 Andmekihi stiliseerimine Parempoolsest menüüst saame muuta punktide kuju, suurust, läbipaistvust, nähtavust (nt kas punktid on näha alles mingil sissesuumimise tasemel või kogu aeg) jpm. Teeme esmalt punktid pisut suuremaks ja veidi läbipaistvamaks, et näha paremini ka neid, mis üksteise alla jäävad. Selleks valime Styles -&gt; 2 Pick a style -&gt; Location (single symbol) -&gt; Style options -&gt; Symbol style. Joonis 4.19: Punktide muutmine Võime punktide konkreetse paiknemise asemel vaadata rastrina ka punktitihedust (mis piirkondadesse punktid koonduvad? kust meil rohkem andmeid on?), ehkki nii väheste punktide arvu korral pole see kuigi otstarbekas. Selleks valime Styles -&gt; 2 Pick a style -&gt; Heat Map. Heat map’idest ehk tiheduskaartidest räägime sel kursusel lähemalt geostatistika praktikumides. Joonis 4.20: Heat map 4.4.1.4 Atribuutide väärtuste kujutamine Selle asemel, et näidata lihtsalt meie andmepunktide paiknemist, võime kaardi muuta ka pisut informatiivsemaks ning kujutada punktide suuruse, kuju, värvi, läbipaistvuse vm kujunduslike omaduste mingeid andmetabeli atribuute ehk tunnuseid, mis neid punkte kuidagi iseloomustavad. Map Vieweris saame korraga valida ühe tekstilise/kategoorilise ja ühe arvulise tunnuse. Valime tekstilise tunnuse L/P, et näidata, millised vallad kuuluvad põhjaeesti ja millised lõunaeesti keele kõnelemise piirkonda. Valime arvulise tunnuse TundmatuteProtsent, et näidata, kui suur protsent sõnadest endale tänapäevase keele automaatanalüüsi vahenditega mingit analüüsi ei saanud (= milliste valdade protokollide keel on tänapäeva keelest kõige erinevam?). Selleks valime parempoolsest menüüst Styles -&gt; 1 Choose attributes ja lisame + Field nupust tunnused L/P ja TundmatuteProtsent. Vajutame Add. Nüüd näeme, et punktide värvi kaudu näidatakse, kumma keelevariandi kõnelemise alale vallad jäävad, ning suuruse kaudu seda, kui keeruline on automaatse analüüsi vahendite jaoks vastava valla protokolli keel (mida suurem punkt, seda keerulisem). Saame neid kujutusviise omakorda muuta, kui valime nüüd Styles -&gt; 2 Pick a style -&gt; Types and Size -&gt; Style options. Kategoriaalsete tunnuste väljanägemise muutmiseks valime Types (unique symbols) -&gt; Style options ning arvuliste tunnuste jaoks Counts and Amounts (size) -&gt; Style options. Tegeleme kõigepealt kategoriaalsete tunnustega: Types (unique symbols) -&gt; Style options: Muudame kõik punktid läbipaistvamaks: Symbol style -&gt; Fill transparency. Punktide piirjooned võiksime teha mingit muud värvi ja ka suhteliselt läbipaistvaks: Symbol style -&gt; Outline color ja Outline transparency. Teeme põhjaeesti keele punktid roheliseks ja lõunaeesti omad kollaseks: L/P -&gt; vajuta kummagi väärtuse sümboli peal (Change symbol). Joonis 4.21: Punktide kujundamine kategoriaalse tunnuse alusel Seejärel muudame punktide suuruse skaalat, mis näitab seda, kui suur on tundmatute analüüside protsent igas vallas: Counts and Amounts (size) -&gt; Style options: Määrame punktide suuruse lineaarselt vastavalt protsentide absoluutväärtustele: Size range (7-52). Joonis 4.22: Punktide kujundamine arvulise tunnuse alusel Lõpetuseks võiksime veel lisada punktidele juurde vastavate valdade nimed. Selleks valime paremalt menüüst Labels -&gt; Enable labels -&gt; Add label class ja määrame Label field väärtuseks tunnuse Vald. Selleks, et muuta seda, kuidas sildid välja näevad, valime Label style -&gt; Edit label style. Joonis 4.23: Siltide lisamine 4.4.1.5 Kaardi salvestamine ja jagamine Nüüd võime oma kaardi näiteks välja printida või faili salvestada, kui valime vasakult menüüst Print. Selleks, et kaarti oma ArcGISi keskkonda salvestada, valime vasakult Save and Open -&gt; Save as. Kaardi jagamiseks valime vasakult Share -&gt; Everyone (public). Saame kasutada kaarti nüüd näiteks oma ArcGISi kaardilugude põhjana või jagada seda URLi. Kui tahame kaardi nt HTMLi iframe’i märgendite abil teiste veebilehtede koodi sisse panna, peame kasutama Map Vieweri asemel praegu aga veel Map Viewer Classic rakendust. Joonis 4.24: Sama kaart Map Viewer Classicus Sealt võib valida Share -&gt; Embed this map -&gt; Embed in website ning kopeerida sobivate sätetega HTML-koodi oma veebilehe koodi sisse. Joonis 4.25: Kaardi kasutamine HTML-veebilehtedel Selle abil (või lihtsama iframe’i koodi abil) saab näidata sama kaarti ka nt siin kursuse kodulehe materjalides. &lt;iframe width=&quot;100%&quot; height=&quot;400&quot; frameborder=&quot;0&quot; src=&quot;https://www.arcgis.com/apps/Embed/index.html?webmap=9ff1cac51443442ca997ad7e606cf97e&amp;extent=23.5967,56.8847,28.601,59.0629&amp;zoom=true&amp;previewImage=false&amp;scale=true&amp;legend=true&amp;disable_scroll=false&amp;theme=light&quot;&gt;&lt;/iframe&gt; 4.4.2 Mapbox Studio Varasematel aastatel oleme kasutanud ka Mapbox Studiot. Ehkki suur osa Mapboxi teenuseid on tegelikult sellisele tavakasutajale, kelle kaarte ei vaadata veebis ühes kuus kümneid tuhandeid kordi, tasuta ning arve esitatakse alles siis, kui tasuta kasutuse limiit on ületatud, nõutakse nüüd konto registreerimisel ka krediitkaardi numbrit. Seetõttu on Mapboxi kasutamine sellel kursusel vabatahtlik ja järgnev materjal pigem lisa neile, kel asja vastu huvi. Mapbox on platvorm, mis pakub erinevaid tööriistu kaartide tegemise ja ruumiandmete analüüsiga seotud probleemide lahendamiseks (eelkõige veebis). Lisaks paljule muule võimaldab ka Mapbox veebipõhiselt oma andmete kujutamist kaardil ning üsna ulatuslikku kaartide stiliseerimist (Mapbox Studio). Mapboxis võid muuta näiteks kaardi värviskaalat, läbipaistvust, piirjoonte paksust, teksti suurust, fonti, keelt, objektide omadusi, ikoone, ühendada satelliitpildi jpm. Kaarti saab ka teha täiesti nullist ning valida olenevalt kaardi tegemist eesmärgist, milliseid kihte kaardil kuvada. Kaardi saab eksportida pildifailina ning kaardi stiili svg-failidena; stiili saab eksportida ka otse QGISi või ArcGISi või ka muudele platvormidele. Kuna Mapbox pakub ulatuslikku kontrolli kaardi väljanägemise üle, sobib see hästi ka story map’ide aluskaartide tegemiseks, kui on oluline, loo juurde käiks kvaliteetne visuaal (story map’ist räägime järgmisel korral). Mapboxi kasutamine eeldab, et oled registreerinud end kasutajaks. Kui oled sisse loginud, mine lehele Studio. Avaneb leht, mille ülaosas on kolm sakki: Styles, Tilesets ja Datasets. Joonis 4.26: Mapbox Studio Tileset on Mapboxi ruumiandmete formaat (nii raster- kui ka vektorandmetele), mida kasutatakse andmete kaardil esitamiseks. Võid importida oma andmed Mapboxi valmis tileset’ina või kasutada Datasets sakki, et laadida oma andmed üles, neid soovi korral töödelda (nt muuta arvulised atribuudid tekstiks või vastupidi, nt “6” -&gt; 6) ning seejärel tileset’i vormingusse konverteerida. 4.4.2.1 Kaardistiili kohandamine Proovime võtta esmalt lahti mingi olemasoleva stiili, uurida pisut selle komponente ning muuta mingeid kaardi parameetreid. Selleks vali sakk Styles -&gt; New style. Joonis 4.27: Vali kohandatav stiil Vaatame esmalt, mis projektsioonis kaart on esitatud, ning mängime pisut ka teiste projektsioonidega. Selleks vali 3D -&gt; Projection. Mapboxi projektsioonide kohta võid lugeda rohkem siit ja siit. Joonis 4.28: Kaardi projektsioon Sisse suumides kohandab Mapbox mis tahes projektsiooni tasapisi veebikaartidele kõige tüüpilisema projektsiooni ehk Mercatori projektsiooni suunas. Saame lisada kaardile soovitud komponente (nt teed, loodusobjektid, kultuuriobjektid jne) ja üleliigseid kustutada (Components). Samuti saame modifitseerida iga kaardikomponendi kihtide omadusi (Layers). Joonis 4.29: Komponendid ja kihid Suumime sisse Eesti alale. Kohandame olemasolevat stiili näiteks nii, et muudame põhivärvi (Base), veekogude (Water), administratiivpiiride (Administrative boundaries) ja kohanimede (Place labels) värvi Components -&gt; Colors -&gt; Manage colors, määra igale komponendile sobiv värv muudame riiginimede (Countries) fonti (mh läbivalt suurtäheliseks) ja suurust Components -&gt; Typography -&gt; Countries, vali sobiv suurus ja värv ning Text transform väärtuseks uppercase kustutame transpordisõlmede (Transit), huviväärsuste (Point of interest labels) ja looduslike objektide nimede (Natural features) kihi Components -&gt; Transit -&gt; Delete component teeme sama kihtidega Point of interest ja Natural features käsitleme teid-tänavaid ühtmoodi ning peidame kõikide teede ja tänavate (Road network) nimed Components -&gt; Road network -&gt; vali Simple -&gt; Labels, teeme valiku mitteaktiivseks muudame kõik teed-tänavad nähtavaks alles siis, kui sissesuumimise tase on vähemalt 13 Layers -&gt; Road network surface -&gt; Opacity -&gt; Override -&gt; Style across zoom range -&gt; määra Rate of change väärtuseks Step -&gt; Zoom 0 väärtuseks määra 0 (täiesti läbipaistev), Zoom 22 muuda Zoom 13ks ja määra sellele väärtus 1 (täiesti läbipaistmatu) peidame maismaa ja veekogude puhul (Land &amp; water) maakasutuse (landuse) ja maapinnakatte (landcover) andmed Components -&gt; Land &amp; water -&gt; Land -&gt; Simple jätame alles ainult riigipiirid, kaotame nende tagant halo, muudame piirjoone katkendjooneks, muudame selle paksust Components -&gt; Administrative boundaries, teeme mitteaktiivseks valikud Sate/province boundaries ja County/district boundaries, valime Country boundaries alt Dash pattern -&gt; Long dash Layers -&gt; Administrative boundaries admin -&gt; teeme nähtamatuks admin-0-boundary-bg admin-0-boundary -&gt; Width -&gt; Override, vali uus paksus eri suumimise astmetel peidame ära mandrite, osariikide ja maakondade ning asulasiseste alamjaotuste nimed. Muid kohanimesid näitame kohalikus keeles, riikide nimedel muudame taustahalo värvi Components -&gt; Place labels -&gt; Language -&gt; Local Components -&gt; Place labels, teeme mitteaktiivseks valikud Continents, States/provinces ja Settlement subdivisions Layers -&gt; Place labels place-labels -&gt; country-label -&gt; Halo color -&gt; Override -&gt; valime ainult ühe värvi kõikidele sissesuumimise tasemetele riigisisestest kohanimedest näitame ainult linnade (ja väikelinnade) nimesid teise värviga ja kaldkirjas, ilma taustahalo ja ikoonita alles siis, kui sissesuumimise tase on vähemalt 7. Components -&gt; Place labels -&gt; Settelements -&gt; Label style -&gt; Text only Layers -&gt; Place labels place-labels -&gt; settlement-minor-label, peidame kihi Layers -&gt; Place labels place-labels -&gt; settlement-major-label -&gt; Color -&gt; Override, määrame uue värvi Layers -&gt; Place labels place-labels -&gt; settlement-major-label -&gt; Font -&gt; Override -&gt; määrame mõne kaldkirjas fondi Layers -&gt; Place labels place-labels -&gt; settlement-major-label -&gt; Halo color -&gt; Override -&gt; määrame α väärtuseks 0 Selleks, et nüüd valida, mis üksusi kaardil mingi suumi tasemega kuvatakse, peame natuke muutma alusandmete filtreid. Alusandmetena kasutatakse vaikimisi Mapbox Streets v8 vektorkihtide tileset’i, kus on info kõikide nende objektide kohta, mida komponentidena lisada ja muuta saab. Selleks, et selle kihi andmetele ligi pääseda, peame valima Components -&gt; Place labels -&gt; Eject component -&gt; Eject 3 layers. Komponendi kihid muudetakse nüüd eraldiseisvateks kihtideks, mille andmeid saab ükshaaval muuta. Layers -&gt; settlement-major-label -&gt; Select data -&gt; Filter, kustutame kõik 3 olemasolevat filtreerimise tingimust (Edit -&gt; Delete condition). Loome uue tingimuse: Create filter -&gt; type, valime ainult väärtused city ja town Layers -&gt; settelement-major-label -&gt; Select data -&gt; Zoom extent, määrame Min väärtuseks 7 ja Max väärtuseks 22. See tähendab, et linnade nimesid hakatakse näitama alles siis, kui oleme sissesuumimise tase on vähemalt 7, ja nimesid näidatakse kuni viimase sissesuumimise tasemeni välja. Läheme andmete valimise juurest tagasi andmete stiliseerimise juurde (Style) Joonis 4.30: Stiliseeritud kaardipõhi Kui meil on tegelikult vaja ainult mingit väga üldist kaarti nt ainult administratiivpiiridega ja ilma igasuguste veeniredeta jms-ta, saame lisada eraldi Mapboxi riikide kihi Mapboxi vektorandmete lehelt. Selleks Layers -&gt; Source -&gt; None selected -&gt; Unused sources -&gt; Mapbox Countries v1 -&gt; Country boundaries liigutame riikide kihi kohanimede (Place labels) ja halduspiiride (Administrative boundaries) alla. värvime Eesti teist värvi: Layers -&gt; country-boundaries -&gt; Color -&gt; Style with data conditions -&gt; Choose a data field from -&gt; name_en -&gt; “Estonia”, vali sobiv värv. Teiste riikide ala (Fallback value ehk kõik, mis ei vasta tingimusele nimi == Estonia) võid muuta muud värvi. Joonis 4.31: Mapboxi riikide vektorkihi lisamine ja polügoonide värvimine tingimuse alusel 4.4.2.2 Oma andmete lisamine Nagu öeldud, lubab Mapbox visualiseerida ka enda andmeid. Selleks, et kujutada neid andmeid Mapboxis loodud aluskaardil, vali Layers -&gt; Add new layer -&gt; Source -&gt; Upload data, vali Moodle’ist alla laaditud fail vallakohtuprotokollid1.csv oota, kuni andmed on üles laaditud. Tasuta saab oma andmestikku ühes kuus üles laadida 20 korda. Kui andmed on üles laetud, vali Source alt kiht, mis algab tekstiga vallakohtuprotokollid1. Saad valida, millisena soovid andmekihti kuvada (nt punktidena, joontena, sümbolitena vm-na). Saki Style alt saad omakorda määrata, milline valitud objektitüüp täpselt välja näeb. Joonis 4.32: Mapboxi üles laaditud valdade punktid Kõiki elemente võib värvida ühtmoodi konkreetse väärtusega (nt kõik punktid olgu punased). Võimalik on aga kasutada värvi, läbipaistvust, suurust ka selleks, et väljendada mingit andmestiku atribuuti (= tunnust = tulpa). Värvime punktid esmalt näiteks selle järgi, millised vallad kuuluvad põhja- ja millised lõunaeesti murrete kõnelemispiirkonda (kvalitatiivne rühmitav atribuut), ning seejärel muudame punktide suurust selle järgi, kui palju oli valdade protokollides keskmiselt selliseid sõnu, mida tänapäeva kirjakeelel treenitud morfoloogiline analüsaator ära ei tundnud (kvantitatiivne atribuut). Layers -&gt; vallakohtuprotokollid1 -&gt; Color -&gt; Style with data conditions -&gt; data field on L/P. Määrame põhjaeestile ehk P-le näiteks mõne külmema tooni ja lõunaeestile ehk L-le mõne soojema tooni. Layers -&gt; vallakohtuprotokollid1 -&gt; Radius -&gt; Style across data range -&gt; data field on TundmatuteProtsent. Kõige väiksem protsent andmestikus on 7%, määrame sellele suuruseks näiteks 3 pikslit. Kõige suurem protsent on 52%, määrame selle suuruseks näiteks 12 pikslit. Kõik ülejäänud punktisuurused paigutatakse tundmatute analüüside protsendi järgi nende kahe vahele. Võime lisaks määrata veel ühe tingimuse, et punktide suurust hakataks eristama alles siis, kui sissesuumimise tase on näiteks 5, enne seda on kõik punktid 3 piksli suurused. Kuna osa punkte kattub, võiksime teha punkte pisut läbipaistvamaks. Selleks vali Layers -&gt; vallakohtuprotokollid1 -&gt; Opacity -&gt; määra väärtuseks näiteks 0.5, nii on punktid poole läbipaistvamad. Joonis 4.33: Lõuna- ja põhjaeestikeelsed protokollid ning tundmatute analüüside protsent Näeme nüüd, et lõunaeestikeelsete protokollidega on tänapäeva kirjakeelel treenitud keeleanalüsaatoril palju keerulisem hakkama saada kui põjaeestikeelsete protokollidega. Ometi on ka põhjaeestikeelsete protokollide hulgas kaks valda, milles oli oluliselt rohkem analüsaatorile tundmatuid sõnavorme. Milles asi? Püüame eristada valdu veel ühe kvalitatiivse tunnuse, normaliseerimise alusel. Selleks saaksime ühesuguste punktide asemel kasutada näiteks erinevaid sümboleid normaliseeritud ja normaliseerimata protokollide kohta. Kuna aga selle jaoks peaksime minema algusesse tagasi ning Select data alt valima punkti asemel sümbolid ja kogu senine töö protokollidega läheks kaotsi, eristame normaliseeritud ja normaliseerimata tekste punktide äärejoonte paksuse kaudu. Layers -&gt; vallakohtuprotokollid1 -&gt; Stroke width -&gt; Style width data conditions -&gt; Data field on Norm. Määrame normaliseeritud (J) protokollidele väärtuseks 0 ja normaliseerimata (E) protokollidele väärtuseks 1. Võime muuta ka piirjoone värvi, kui muudame Stroke Color väärtust. Joonis 4.34: Normaliseeritud ja normaliseerimata tekstid Nüüd näeme, et lisaks lõuna- ja põhjaeesti keelele mängib analüsaatori jaoks olulist rolli ka see, kas teksti on püütud sisestamisel tänapäeva kirjakeelele lähendada või mitte. Lõpetuseks võiksime näidata sisse suumides ka valdade nimesid. Selleks peame lisama teise samasuguse vallakohtuprotokollide kihi, ent punktide asemel valima nüüd sümbolid ja sümbolite alt teksti, mille abil kuvada tunnust Vald. Joonis 4.35: Valdade nimed eraldi kihil Kihtide järjekorda muutes saame kontrollida, mida meie kaardilt näha on (näiteks võib riigipiiride kihi tõsta kohanimede kihist ettepoole, kui ei taha, et sisse suumides ilmuksid nähtavale linnade nimed). Kahjuks ei võimalda Mapbox Studio praegusel hetkel lisada kaardile legendi jms kaardi elemente. Mapbox Studio võimaluste kohta võid põhjalikumalt lugeda sellest juhendist. 4.4.2.3 Kaardi jagamine Loodud kaarti saame printida/faili salvestada või eksportida kuskile veebikeskkonda. Kaardi eksportimiseks ja selle kasutamiseks nt mõnes muus veebikeskkonnas aluskaardina, vali ülevalt menüüst Share. Preview only linki jagades saab kes tahes lingiga sinu kaarti vaadata. Mujal keskkondades kasutamiseks või stiili jagamiseks teiste Mapboxi kasutajatega tuleb loodud stiil esmalt teha avalikuks: Allow copying: Make public. Website embed annab iframe’i koodi, mille saab kleepida mis tahes veebilehe HTML-koodi sisse, et kaart ilmuks mingil veebilehel. Developer resources lubab kaardistiili kasutada muudes veebi- või telefonirakendustes. Näiteks Web saki alt leiab stiili aadressi (Style URL) ja juurdepääsuloa (Access token), mille abil on võimalik kasutada Mapboxis loodud stiili mõnes veebirakenduses (nt StoryMapJS). Saki Third party alt leiad aadressi, millega saab kasutada loodud stiili suuremate GIS-tarkvarade rakendustes (ArcGIS, Carto, QGIS). Sellest järgmisel korral veel. Joonis 4.36: Kaardistiili jagamine 4.5 Järgmisel korral Esmaspäeval tegeleme sellega, kuidas kaardi abil lugusid jutustada (Story Maps). "],["storymaps.html", "Praktikum 5 Story maps 5.1 Story maps 5.2 Ülesanne: tänane kuupäev story map’is 5.3 Järgmisel korral", " Praktikum 5 Story maps 5.1 Story maps Story map, mida on eesti keelde tõlgitud kui kaardilugu, on formaat, mis võimaldab piltide, teksti, video ja kohainfo kaudu jutustada lugusid fotograafiast, kunstist, kirjandusest, spordist, ajaloost, teadusest, ühiskonnast ja paljust muust. Kontseptsioon on lihtne: kaardile märgitakse punktid, mille juurde saab lisada nii tekstilist kui ka pildilist infot selles kohas toimunud sündmuse või selles kohas paikneva objekti kohta. Kaardi punkte omavahel ühendades tekibki mingi narratiiv. Laiemas tõlgenduses ei pea story map’i kaart olema tingimata geograafiline. Kontekstina võib toimida ka näiteks mõni maal, foto või muu visuaal, ent taust on sel juhul siiski käsitletav ruumina, milles saab loogiliselt liikuda. Klassikalises story map’is on lähtepunktiks siiski mingi narratiiv, mida mööda liikudes liigume ka vastavatesse paikadesse geograafilisel kaardil. Ühest küljest on story map’il palju ühist tavaliste veebilehtedega, kus jutustatakse mingit lugu, mida illustreerivad muu materjali kõrval ka kaardid, ent story map’il on koht (ja aeg) oluliselt prominentsemal kohal. Teiselt poolt on story map’il ühisjooni tavaliste kaardirakendustega, kuhu saab lisada ruumiobjekte, mida iseloomustavad teatud atribuudid. Atribuudina võib näiteks lisada ka pikema teksti, lingi pildile või videole jpm. Väga selget piiri story map’i ja kindlasti-mitte-story-map’i vahele on raske tõmmata, ent kuna story map’i fookus on selgelt mingi loo jutustamisel või argumendi esitamisel, on see enamasti visuaalselt esteetilisem ja sujuvam ning oluliseks omaduseks on väljundi võimalikult lihtne ja kiire integreeritavus erinevate veebiplatvormidega. Story map on hea meedium näiteks esitluste ja ettekannete jaoks, kui aeg ja koht (õigemini kohad) on narratiivi või argumendi esitamise seisukohast olulised. Kõige rohkemate funktsioonide ja võimalustega teenust story map’ide tegemiseks pakub ilmselt ESRI oma ArcGIS StoryMaps rakenduse kaudu. ESRI-l on ka eraldi digihumanitaaria story map’ide kollektsioon. Mõned näited: Kaardilugusid on üha enam hakatud tegema ka Eestis, vaata näiteks Keskkonnaagentuuri, statistikaameti kaardilugusid. Ka 2023. aasta konkursil “Andmepärl” parima infograafika tiitliga pärjatud Eesti Ekspressi lugu Tallinna elanike kohta on oma olemuselt kaardilugu. Sel korral vaatleme esmalt vabavaralist platvormi StoryMapJS ning võrdleme seda seejärel ESRI platvormi tasuta funktsioonidega. 5.1.1 StoryMapJS Loo tegemiseks pead Google’i kasutajakontoga sisse logima. Kui oled sisse loginud, vajuta nupul New. Nimeta oma lugu. Loo nimi saab ühtlasi sinu projekti ID-ks, mida kasutatakse hiljem loole viitava lingi nimes. Kui kasutad mitmesõnalist nime, milles tühikud eraldavad sõnu, siis asendatakse need ID-s sidekriipsudega. Sätete (Options) alt saad valida: kaardi suuruse (kõrgus (Height) pikslites, laius (Width) protsentides ekraani laiusest); keele. Keel määrab ära, mis keeles kuvatakse kasutajale igasugu nupud ja juhised. Valikus on ka eesti keel; teksti fondi (küsimärgile vajutades näed ka, millised eri variandid välja näevad); kas soovid, et kaardi erinevate punktide vahele tõmmataks joon (treat as cartography) või mitte (treat as image); esilehel kuvatava nupu nt vaatama kutsuva tekstiga (call to action); aluskaardi. Saad valida nii olemasolevate põhjade vahel kui ka omaenda või teiste kohandatud kaartide vahel. Näiteks on võimalik integreerida Mapboxi kaarte, kui kopeerid sinna Mapboxi stiili veebiaadressi ja juurdepääsuloa (vt eelmise korra materjale). Joonis 5.1: Storymaps JS sätted Kui oled oma loo n-ö ära seadistanud, siis saad hakata lisama sisu. Kõigepealt saad valida pildi, mida avalehel näidatakse (Media), lisada pealkirja ja tutvustava teksti ja muuta soovi korral tausta (Background Options). Joonis 5.2: Storymaps JS avakuva seadistamine Preview vahelehel näidatakse story map’i väljundit, lehe vasakul poolel hakatakse kuvama loo kaarti, kui mingid kohad on juba ära märgitud. Sisu lisamiseks lisa slaid (Add slide). Iga slaid on seotud ühe kohaga. Esmalt otsi koordinaatide või kohanime järgi koht, millega slaidil esitatav loo osa seotud on. Saad vahetada koha markerit ka mõne enda üles laetud pildi/ikooni vastu (Marker Options). Võid lisada nii pilte kui ka videoid, samuti saab teksti sisse lisada linke. Kui oled loo valmis saanud, siis salvesta see (vasakul ülemises menüüs nupp Save). Oma lugu võib jagada (paremal ülemises menüüs nupp Share) lingiga või ka näiteks otse Twitteri, Facebooki, Google+’i või Redditi kaudu. Samuti võib selle iframe’i koodi abil lisada otse enda veebilehele (näiteks Wordpressi, Mediumi või mujale, kasvõi sellele kursuse lehele siin). Joonis 5.3: Storymaps JS väljundi kuvamine iframe’i kaudu (väga lihtsal) veebilehel 5.1.2 ArcGIS StoryMaps Loo tegemiseks pead looma (avaliku) kasutajakonto. Seejärel saad meilile aktiveerimislingi ning sellele vajutades saabki konto loomise lõpule viia (määrata kasutajanime ja parooli jms). Kindluse mõttes võib esmalt ära vahetada vaikimisi platvormi keele, kui see ei ole inglise keel. Vastasel juhul võivad mõned tõlked arusaamatuks jääda (nt sõna heading tõlkena võib kohata sõna suund). Selleks saab minna üleval paremas nurgas enda profiili lingile ning vaadata lähemalt seadeid (Kuva minu seaded või View my settings) ning uuenda keelt, numbri- ja kuupäevavorminguid. Seejärel trüki aadressiribale uuesti https://storymaps.arcgis.com. Uue loo tegemiseks vajuta nupul New story. Võib alustada tühja malliga või valida mallitüübi Sidecar (tekst ja visuaal kuvatud kõrvuti paneelidel, sobib hästi, kui suurem rõhk on näiteks tekstil) Guided map tour (tekst ja visuaal kuvatud kaardil, vaataja liigub mööda punkte kindlaks määratud järjekorras) Explorer map tour (nagu eelmine vormel, aga vaataja saab valida, mis järjekorras mööda punkte liigub). Kasutame siin tühja malli, millele saame lisada teisi malle juurde. Tiitellehele saab märkida oma projekti nime ja lühikese tutvustuse. Võib lisada juurde ka pildi või video (NB! Kui kasutad teiste tehtud materjale, viita kindlasti ka autorile). Joonis 5.4: ArcGIS StoryMapsi avakuva Plussikestest saad lisada uusi plokke: teksti (Text), nupu, mis viib nt mingile lingile (Button), horisontaalse eraldusriba eri tekstiplokkide vahele (Separator), koodiploki (Code), tabeli (Table) kuni 8 tulba ja 10 reaga, kaardi (Map), pildi (Image), video (Video), liuguri, mis lubab kõrvutada kaht kaarti või pilti (Swipe), teisi loomalle (Slideshow, Sidecar, Map tour), mille sisse omakorda võib lisada üleval nimetatud elemente. Tasulises versioonis on võimalik kasutada veel plokitüüpe. Kaardi (Map) võid lisada juba varem valmis tehtud kaartide hulgast (nt eelmisel korral tehtud vallakohtuprotokollide kaart) või teha kohapeal uus. Selleks tuleks valida esmalt aluskaart (basemap), seejärel lisada tekst, meedia ja siduda punktid konkreetsete kohtadega. Kõige lihtsam on seda teha nii, kui valid Map -&gt; New express map Joonis 5.5: ArcGIS StoryMapsi kaardi lisamine Joonis 5.6: Joonistamise võimalused kaardi tegemisel Võid aluskaardina kasutada ka Mapboxis stiliseeritud kaarti. Joonis 5.7: Mapboxi kaardi kasutamine aluskaardina Saad kaardi lisada ka Map tour formaadis. Joonis 5.8: ArcGIS StoryMapsi kaardi lisamine Map tour formaadis Kui lugu on valmis, avalikusta lugu (ülemises menüüs nupp Publish). Kaarti saab jagada samuti lingiga (kui lugu on avalik) ning lisada iframe’i koodiga teistele veebilehtedele (More actions -&gt; Embed this story). Vaata lähemalt kõikide ArcGIS-i story map’ide võimalusi siit. Veel paar aastat tagasi oli võimalik vähese vaevaga kasutada story map’ide tegemiseks ka platvorme nagu MapStory või Odyssey.js, ent nende kasutamine on praeguseks oluliselt raskendatud (nõuab veidi koodikirjutamisoskust ning kõik funktsioonid ei ole enam toetatud). 5.2 Ülesanne: tänane kuupäev story map’is Otsi Vikipeediast tänase kuupäevaga seotud sündmus (nt ajalooline sündmus, mõne kuulsa isiku sünni- või surmakuupäev), võid kasutada ka eestikeelset nimekirja, ning kujuta vastavat Vikipeedia artiklit või selle olulisemaid osi story map’il kas StoryMap JS või ArcGis Story Maps keskkonnas. Lisa võimalusel pilte, linke ja muud, mis loo käiku aitavad jälgida. Avalikusta valmis story map ning lisa iframe’i kood ühisesse faili: Manusta -&gt; Manusta kood -&gt; sisesta iframe’i kood -&gt; Järgmine -&gt; Sisesta. 5.3 Järgmisel korral Kolmapäeval kolime lõpuks QGISi ning teeme esimesed sammud tarkvaraga tutvumisel. "],["qgis_1.html", "Praktikum 6 Sissejuhatus QGISi (1) 6.1 Installimine 6.2 Andmed ja failihaldus 6.3 Esimene seadistamine ja kasutajaliides 6.4 Andmete avamine 6.5 Kihtide visualiseerimine 6.6 Aluskaardid 6.7 Järgmisel korral", " Praktikum 6 Sissejuhatus QGISi (1) QGIS (varasemalt Quantum GIS) on vabavaraline ja avatud lähtekoodiga geoinfosüsteemide tarkvara, mida saab kasutada kõikide tuntumate operatsioonisüsteemidega. QGISis saab rakendada kõiki põhilisi ruumiandmete analüüsi meetodeid ning funktsionaalsuselt ei jää see sugugi alla kommertstarkvarale (nt ArcGIS). 6.1 Installimine QGISil on alati kaks hetkeversiooni: stabiilne Long term release (LTR) ja uusimate võimalustega Latest release (LR). Väga suuri erinevusi nende versioonide vahel ei ole, eriti selle kursuse raames käsitletavate tööriistade osas. Arvutiklassi arvutitesse peaks olema installitud kõige hiljutisem stabiilne versioon 3.28, järgmine stabiilne versioon tuleb aga välja juba 27. oktoobril. Kel huvi, võib vaadata ka väljalaskegraafikut. QGIS 3.28 saab alla laadida ametlikult kodulehelt, valides enda arvuti operatsioonisüsteemile sobiva variandi. Allalaadimine võib pisut aega võtta. Kui allalaadimine on lõppenud, ava fail ning installi programm. Kasuta vaikimisi valikuid. 6.2 Andmed ja failihaldus Segaduste vältimiseks on soovitatav kursusel kasutada kaustade struktuuri, kus selle kursuse kaustas on QGISi projekti fail(id) laiendiga .qgz ja kaustad andmed ja kaardid, kuhu panete vastavalt kõik praktikumides kasutatavad andmed ja valminud kaardid. Võimalike probleemide vältimiseks (eriti Windowsi operatsioonisüsteemis) võiks kursuse kaust olla kohas (directory path), kus ei ole täpitähti. Nt C:/ut/magistrantuur/sygis_2023/geohum2023/. Näiteks: C:/…/geohum2023/ praktikum_6.qgz andmed/ kirikud.gpkg vallakohtuprotokollid1.csv jne kaardid/ pr6_ylesanne_1.png pr6_ylesanne_2.jpeg jne Praktikumis kasutatavad andmed leiate Moodle’ist. Laadige need alla, pakkige lahti (parempoolne klikk ja Extract here) ja asetage kausta andmed. Soovi korral võite Eesti maakondade kihi ka ise Maa-ameti Geoportaalist alla laadida, kuna tegu on avalike ruumiandmetega. Siin kasutame shapefile-formaadis maakondade vektorandmeid (Maakond SHP). Klikkides jaotisel Ruumiandmed leiab ka rohkelt muid andmeid. 6.3 Esimene seadistamine ja kasutajaliides Avame programmi QGIS Desktop 3.28. Sageli on esimisel korral avades QGIS eestikeelne. See on küll tore, kuid kahjuks on tõlge poolik ning internetist abi otsides on eestikeelsetest terminitest vähe kasu. Niisiis kasutame kursusel ingliskeelset versiooni. Selleks saab valida ülaserva menüüst Seaded → Suvandid → Üldine (vasakul servas). Teeme linnukese Override System Locale ette. Valime User Interface Translation rippmenüüst American English. Locale (numbers, date and currency formats) juures ei tule midagi muuta. See peab jääma Estonian Estonia (et_EE). Vajuta all servas OK. Sulge QGIS ning ava uuesti. Nüüd on programm ingliskeelne. Joonis 6.1: Keele muutmine QGISis 6.3.1 Vaikimisi koordinaatide referentssüsteemi sätestamine. Kuna enamik harjutusi kursusel käsitlevad Eesti ruumiandmeid, siis oleks mõistlik valida vaikimisi koordinaatide referentsüssteemiks (CRS) ka Eesti süsteem: Ülevalt servast menüüst valime Settings → Options → CRS and Transforms → CRS Handling. Alumisel gif-il on kasutatud eelmist QGISi stabiilset versiooni, kus seda nimetati lihtsalt CRS-iks. CRS for Projects alt valime Use a default CRS, klikime rippmenüü kõrval ikoonil ja kirjutame seal Filter otsinguse Estonian Coordinate System of 1997 ehk L-EST97. Vajutame sellele otsingu tulemusele ning menüü alumises servas OK. Teeme sama CRS for Layers juures. vajutame OK ja sulgeme seaded. Vahetame ka praeguse projekti CRS-i. Selleks klikime ekraani alumises paremas nurgas maakera ikooni kõrval ning valime ka seal EPSG:3301 koodiga CRS-i. Joonis 6.2: Koordinaatsüsteemi sätestamine Salvestame QGISi projekti oma kursuse kausta, valides ülevalt vasakult Project → Save. Failinimeks võib panna näiteks praktikum_6. Praktikumi jooksul võiks projekti aeg-ajalt salvestada! Vaata QGISi kasutajaliidest. Suurde keskel olevasse aknasse ilmuvad kaardid ja ruumiandmete kihid graafiliselt. Vasakul on kihtide aken Layers. Allservas näeme kursori asukoha koordinaate, mõõtkava, mida saab seal ka muuta, ning paremal nurgas on koordinaatsüsteem, mis peaks nüüd olema EPSG:3301. Üleval servas on menüüd ja kõiksugused tööriistad. 6.4 Andmete avamine Nagu varasematest mäletame, on põhilised ruumiandmete tüübid raster- ja vektorandmed. Viimased neist võivad koosneda punktidest, joontest või polügoonidest. Avame kõigist andmetüüpidest näite. Avame Eesti maakondade kihi. Layer → Add layer → Add vector layer. Kliki Vector Dataset(s) juures sirvimise ikoonil (kolm punkti). Vali andmete kaustast shape-fail maakond_20231001.shp ja vajuta Open. Seejärel menüü all servas Add ja Close. Nüüd on avatud kiht kõigi Eesti maakondade piirjoontega. Avame muinsuskaitse all olevate kirikute kihi. Kõik samamoodi nagu eelmise kihiga, valida tuleb lihtsalt geopackage’i fail kirikud.gpkg. Avame suuremate jõgede kihi joed.gpkg. Kui on juba selge, kuidas käib menüü kaudu kihi avamine, siis võib selle kihi avamiseks faili ka lihtsalt kaardiaknasse lohistada. Joonis 6.3: Vektorkihtide lisamine Kihtide paneelil Layers saab kihte välja ja sisse lülitada ning hiirega tõstes muuta nende järjekorda. Peaaknas saab hiire rullikuga suumida (all servas muutub ka mõõtkava). Hiire vasakpoolset klahvi all hoides ja ka klaviatuuri nooltega saab kaardil liikuda. Mingi kihi terve ulatuse nägemiseks vali Layers paneelil kiht, tee sellel paremklikk ning vali Zoom to Layer. Sellest on abi ka siis, kui oled kaardil n-ö eksinud ja ei suuda kihti enam üles leida. Kihtide atribuuttabelit saab vaadata, kui teha kihil paremklikk ja valida Open Attribute Table. Proovime kaardil ringi liikuda ning vaatame kõikide kihtide atribuuttabelit. Joonis 6.4: Maakondade vektorkihi atribuuttabel Vaatame ka näidet rasterandmetest ortofotode näol. Ava 2020. a ja 1995. a ortofotod kasutades Layer → Add Layer → Add Raster Layer ning vali vastavalt failid orto_2020.tif ja orto_1995.tif. Vajuta Add ja Close. Esmapilgul ei ole midagi näha, kuna ortofotod on väga suure mõõtkavaga (=väga väikese ala kohta). Liigu kihtide juurde (paremklikk -&gt; Zoom to Layer(s)) ja vaata nende erinevusi. Selleks lülita vastavaid kihte Layers paneelil sisse ja välja. Proovi ka lähedale suumida, et näha eraldiseisvaid piksleid. 1995. aasta ortofotol on oluliselt vähem piksleid, mis tähendab, et ühe piksli mõõtmed on palju suuremad. Rasteri pikslisuuruse vaatamiseks tee kihil paremklikk → Properties. Vali jaotis Information. Information from provider juures on kirjas Pixel size, antud juhul piksli küljepikkus meetrites. Pärast seda võib rasterkihid eemaldada. Selleks tee kihtide aknas kihil paremklikk → Remove layer. Võid mõlemad kihid ka korraga eemaldada. Joonis 6.5: Rasterkihtide lisamine Ortofotode kohta saab rohkem lugeda ja neid ka ise kaardiruutude kaupa alla laadida Maa-ameti Geoportaalist. 6.5 Kihtide visualiseerimine Selleks, et kõik kihid välja paistaksid, peaksid need olema ülevalt alla järjekorras kirikud, jõed, maakonnad. Andmete visualiseerisemiseks on meil punktide puhul kasutada värv, kuju ja suurus. Joonte ja alade puhul on meil kuju ette antud, kuid saame lisaks värvile ja suurusele vahetada mustrit (nt katkendjoon või viirutatud ala). 6.5.1 Harjutus 1 Muudame kihtide stiili nii, et kirikud paistaksid selgelt välja, jõed oleksid sinised ja nähtavad ning maakondi tähistaksid ainult nende piirjooned. Lisame ka maakonnanimed. Sümbolite muutmiseks teeme kihil topeltkliki (või paremkliki ja valime Properties) ning avanenud aknas valime vasakul servas jaotise Symbology. Avanenud menüüs valime punkt- ja joonobjektidele värvi (Color) ja suuruse (Size, joonte puhul Width). Võib mängida ka läbipaistvusega (Opacity). Kui tahad vahetulemust näha, aga ei taha Properties akent kinni panna, võid vajutada avanenud akna alumises servas nupule Apply. Kui oled tulemusega rahul ja rohkem midagi muuta ei taha, vajuta OK. Pindobjektidele ehk maakondade polügoonidele valime sümbolitüübiks Simple fill asemel Outline: Simple Line. See tähendab, et kogu ala pole mitte mingi värviga täidetud (fill), vaid näeme ainult ala piirjooni. Võib muuta ka piirjoonte värvi ja paksust (Stroke width). Alternatiivina võib kihi stiili muutmiseks sisse lülitada paneeli Layer Styling. Selleks valime üleval menüüribal View → Panels → Layer Styling. Nüüd on seesama Symbology aken kaardiakna kõrval ning muudatused on kohe paremini näha. Lisame maakonnanimed, valides maakondade vektorkihi puhul samas menüüs vasakult Labels ning seal No Labels asemel Single Labels. Value alt vali MNIMI. Joonis 6.6: Harjutus 1 tulemus Kas see on hea visualiseerimine? Mis on hea, mis on puudu, mis on üleliigne, kui eesmärgiks on näidata kaitse all olevate kirikute arvu maakonnas? 6.5.2 Harjutus 2 Harjutuse eesmärk on luua kaart, mis näitab maakondade värvi abil, kui palju on muinsuskaitse all olevaid kirikuid maakondades (nn horopleetkaart 4.3). Teisisõnu: klassifitseerime maakonnad selle järgi, millist kirikute arvu põhjal moodustuvat sagedusklassi nad esindavad. Selleks tuleb maakondade polügoonide kihiga siduda tabel, kus on kirjas iga maakonna kirikute arv, ning värvida seejärel maakonnad vastavalt sellele arvule. Avame Exceli, Notepad++-i vms programmiga faili kirikud_maakonniti.csv. Nagu näha, on tegu väga lihtsa andmestikuga, kus on ainult kaks tulpa ja 15 rida (iga maakonna kohta üks rida). Avame sama faili QGISis: Layer → Add Layer → Add Delimited Text Layer Klikime File name juures sirvimise ikoonil (kolm punkti). Valime kaustast faili kirikud_maakonniti.csv. Valime File Format juures CSV (comma-separated values ehk tabel, kus tulpasid eraldavad komad). Record and Fields Options juures teeme linnukese First record has field names ette. See on vajalik, et QGIS arvestaks tabeli esimest rida kui tulpade pealkirju. Geometry Definition juures valime No geometry (attribute only table). See tuleb valida, kuna antud tabelis ei ole ühtegi koordinaatidega tulpa. Kui oleks, saaksime siin määrata, millise nimega tulbas paiknevad pikkus- ja millise nimega tulbas laiuskraade kuvavad koordinaadid, samuti selle, millises CRSis koordinaadid on määratud. Vaatame nüüd, kas all Sample Data aknas on andmed kujutatud eraldi tulpades ja täpitähed olemas. Kui täpitähti pole, peame valima üleval Encoding rippmenüüst iso8859_15, mis on ametlik eesti keele kodeering, või windows-1252. Tegelikult töötavad veel paar kodeeringut. Add → Close. Nagu näha, ei ilmunud QGISi peaaknasse midagi, kuna tegu pole ruumiandmete kihiga, vaid lihtsalt tabeliga. Vaatame kihtide paneelis lisatud CSV-faili atribuuttabelit. See on samasugune nagu Excelis/Notepadis. Ühendame kultuurimälestiste tabeli maakondade kihiga: Andmestike ühendamiseks peab olema mõlemas andmestikus tulp, mille sisu kattub teise andmestiku ühe tulba sisuga. Käesoleva kahe andmestiku puhul on mõlemal tulp maakondade nimedega: maakondade vektorkihil on selle atribuudi nimi MNIMI ja csv-kihil maakond. Kuna ühendame ruumiandmetega mitteruumiandmeid (ja mitte vastupidi), valime Layers paneelil maakondade polügoonide vektorkihi, teeme sellel topeltkliki, valime vasakul servas jaotise Joins ning vajutame all servas rohelisele plussmärgile. Täidame avanenud aknas väljad järgmiselt: Join layer: kirikud_maakonniti (see on see mitteruumiandmete kiht, mida ruumiandmetega liidame) Join field: maakond (mitteruumiandmete kihi tulp, mille sisu kattub ruumiandmete kihi ühe tulba sisuga) Target field: MNIMI (ruumiandmete kihi tulp, mille sisu kattub mitteruumiandmete kihi ühe tulba sisuga) Joined fields ette teeme linnukese ja seal omakorda linnukese ainult tulbanime kirikuid ette, kuna me ei soovi tabelist võtta ka maakondade nimesid, mis on polügoonide vektorkihil juba olemas. Custom Field Name Prefix ette teeme linnukese ja kustutame sealses lahtris oleva teksti, et lisatavatele tulpadele (antud juhul tulbale kirikuid) ei kirjutataks ühendatud andmestikus ette ka liidetava kihi nime: tahame, et uues andmestikus oleks lihtsalt tulp kirikuid, mitte kirikud_maakonniti_kirikuid. OK → OK Vaatame uuesti maakondade vektorkihi atribuuttabelit (kiirklahv F6), et näha, kas igale maakonnale said lisatud kirikute arvud. Joonis 6.7: Kirikute tabel ühendatud maakondade kihiga Mis juhtub, kui ühendad kaks andmestikku teistpidi: kirikute arvu tabelile liidad maakondade polügoonide kihi? Värvime maakonnad vastavalt kirikute arvule. Maakondade kihil teeme topeltkliki või paremkliki ja valime Properties. Liigume jaotisesse Symbology. Simple line asemel vali uuesti Symbol layer type juurest Simple fill Jaotise ülaservast valime Single Symbol asemel Graduated selleks, et värvida valitud kihi elemendid vastavalt mingile arvulisele, pidevale tunnusele (siin on selleks kirikute arv): Value juures valime tunnuse kirikuid. See määrab, millise tulba väärtuste põhjal maakonnad värvitakse. Color ramp juures valime rippmenüüst värviskaala, millel on ühtlane 2–3 tooni üleminek. Näiteks helekollasest tumeroheliseks (vt All Color Ramps -&gt; YlGn). Klikime Classify. Proovime ka erinevate jaotumistega (nt Equal interval ja Pretty breaks) ja klasside hulgaga (Classes). Näiteks Pretty breaks ja kolm klassi annab ilusa tulemuse. Jälgime, et enamik maakondi ei oleks ühte värvi. Räägime klassifitseerimismeetoditest edaspidi ka lähemalt. Vajutame OK. Nüüd on kõik maakonnad värvitud valitud värviskaalaga vastavalt sellele, kui palju on neis kirikuid. Kas see kaart on informatiivne? Mida peaks lisama või ära võtma? Joonis 6.8: Harjutus 2 tulemus 6.6 Aluskaardid Nagu varasemates loengutes nägime, on olemas rohkelt aluskaarte, mida erinevates rakendustes põhiliselt teemakaartide tegemisel kasutatakse. QGISis saab neid kasutada läbi pistikprogrammide ehk Plugins või WMS- ja WFS-teenuste (vastavalt web map service ja web feature service). WMS-teenuse kaudu saab kasutada peaaegu kõiki Maa-ameti XGISis olevaid kihte. Täpsemalt saab sellest lugeda WMS teenuste lehel. Lisaks saab kasutada paljusid muid andmeid kogu maailmast. WMS-teenuse kaarte saab kasutada sisuliselt ainult visualiseerimiseks. Päringuid, valikuid vmt nende põhjal teha ei saa. Lisame WMS-teenusest aluskaardi: Layer → Add Layer → Add WMS/WMTS layer. Lisame ühenduse (New). Avanenud aknas määrame nimeks (Name) näiteks Maa-ameti aluskaart ning URLi juurde kopeerime aadressi https://kaart.maaamet.ee/wms/alus?. Vajutame OK. Nüüd on paika pandud, millise Maa-ameti kaardiserveriga QGIS ühenduse loob. Klikime ühenduse loomiseks nupul Connect. Valime serverist laetud kihtide hulgast näiteks 138 MAANTEED ning klikime nupul Add. Lisame veel ühe ühenduse (New). Seal kirjutame nime (Name) lahtrisse Maa-ameti orto ja reljeef ning URLi juurde kopeerime aadressi https://kaart.maaamet.ee/wms/fotokaart?. Vajutame OK. Klikime uue ühenduse loomiseks nupul Connect. Valime serverist kihi 21 vreljeef ning klikime nupul Add. Sulgeme akna. Nüüd on peaaknas näha maanteed koos reljeefiga. Kui lisatud WMS-kihid ei paista välja, siis tuleb muuta kihtide järjekorda või rohkem sisse või välja suumida. Proovime lisada ka täiendavaid kihte. Quickmap ja OSM Lisame veebikaartide pistikprogrammi. Üleval servas valime Plugins → Manage and Install Plugins. Otsingusse kirjutame Quickmap. Valime QuickMapSercives ja installime selle. Sulgeme akna. Järgmiseks valime ülaservas Web → QuickMapServices → OSM → OSM standard. Nüüd on aluskaardiks OpenStreetMap. Jällegi - kui aluskaardi kiht ei paista välja, muuda Layers paneelil kihtide järjekorda või lülita muid kihte välja. Proovime ka teisi kaarte, nt Google’i aluskaarti. Rohkemate võimaluste jaoks laadi lisakomplekt QMS kaarte: Web → QuickMapServices → Settings → More services → Get contributed pack → OK → Save. 6.7 Järgmisel korral Kaartide kujundamine ja eksportimine, andmete loomine ja digitaliseerimine QGISis. "],["qgis_2.html", "Praktikum 7 Sissejuhatus QGISi (2) 7.1 Andmete valimine 7.2 Vektorkihi geomeetria parandamine 7.3 Kihi ja andmete loomine 7.4 Kaartide kujundamine ja eksportimine 7.5 Järgmisel korral", " Praktikum 7 Sissejuhatus QGISi (2) Praktikumis tegeleme põhiliselt andmetest alamhulkade valimisega, andmete digiteerimise ja kaartide koostamisega. Selleks kasutame kolme andmestikku: kuni 1917. aastani kehtinud kihelkonnapiiride andmestikku, milles võib olla ebatäpsusi (vektorandmed, polügoonid), muinsuskaitseameti kultuurimälestiste registrist pärit andmestikku, kus on ajaloo, arheoloogia, arhitektuuri ja kunstiga seotud muinsuskaitse all olevad mälestised (vektorandmed, punktid), Vorbuse asula uurimisala piire (vektorandmed, polügoon). Laadime Moodle’ist praktikumi andmed alla ning avame kõik kihid QGISis. Pärast avamist vaatame ka andmete atribuuttabeleid, et näha millise info kaudu ruumiobjekte iseloomustatakse. Vorbuse uurimisala kasutame hilisema harjutuse käigus, mistõttu võib selle esialgu välja lülitada. 7.1 Andmete valimine Valiku tööriistad võimaldavad ruumiandmete kihil toimetada eraldi vaid mingi alamosaga koguandmestikust: näiteks teha päringuid või muuta atribuutide andmeid ainult teatud osal andmestikust. Samuti saame valiku tööriistade abil luua uusi alamandmestikke. Joonis 7.1: Valimise tööriistad menüüribal Objektide valimiseks teeme esmalt aktiivseks kihi, millelt valik teha. Valikut saab teha käsitsi või avaldiste abil. Valitud elemendid muutuvad vaikimisi kollaseks (värvi saab sätetes ka muuta). Tänases praktikumis vaatame põhiliselt käsitsi valimise võimalusi, avaldistest räägime lähemalt hilisemates praktikumides. Valiku tööriistad: Select Features by Area or Single Click Select Feature(s): vali elemendid nendel hiirega klikkides, mitme elemendi korraga valimiseks hoia all Ctrl-klahvi; Select Features by Polygon: joonista hiirega polügoon, mille sisse jäävad elemendid valitakse, valiku lõpetamiseks tee paremklikk; Select Features by Freehand: joonista vabakäega mis tahes kujund, mille sisse jäävad elemendid valitakse, valiku lõpetamiseks tee uuesti vasakklikk; Select Features by Radius: vali elemendid, mis jäävad teatud raadiuse kaugusele määratud keskpunktist, keskpunkti määramiseks tee kuskil vasakklikk, valiku lõpetamiseks tee uuesti vasakkklikk; Select Features by Value Select Features by Value: vali elemendid, mille atribuuttabeli mingite tunnuste väärtused vastavad mingitele määratud väärtustele; Select Features by Expression: vali elemendid, mis vastavad avaldisega määratud tingimusele; Select All Features: vali kõik kihi elemendid; Invert Feature Selection: tee valik vastupidiseks (kõik valitud ehk kollased elemendid muutuvad mittekollaseks ja kõik mittekollased muutuvad kollaseks ehk valituks); Deselect Features from All Layers Deselect Features from All Layers: tühista valikud kõikidelt kihtidelt; Deselect Features from the Current Active Layer: tühista valikud ainult aktiivselt kihilt; Select by Location: vali elemendid, mis vastavad mingile geomeetrilise suhte määratlusele (nt vali kõik polügoonid, mis osaliselt kattuvad mingi teise polügooniga). NB! Ei tööta, kui kiht on vigane! Kõik valiku töööriistad leiad ka ülamenüüst: Edit → Select. Katsetame! Valime kaardil näiteks kõik Saaremaa kihelkonnad, joonistades Saaremaa ümber polügooni. Seejärel salvestame valitud kihelkonnad eraldi kihina, tehes kihil paremkliki ja valides Export → Save Selected Features As. Formaadiks võime valida geopackage. Anname kihile nime saaremaa_kihelkonnad. Avame salvestatud kihi QGISis ja vaatame, kas sinna said ikka ainult Saaremaa kihelkonnad. Joonis 7.2: Valimine polügooni joonistamise abil Järgmiseks valime ainult need kultuurimälestised, mis jäävad Saaremaale. Üks võimalus on teha mälestiste kiht aktiivseks ning joonistada jällegi Saaremaa ümber polügoon. Teine võimalus on kasutada tööriista Select by Location ning küsida ainult neid punkte, mis jäävad loodud Saaremaa kihelkondade kihi piiridesse. NB! Alloleval gifil näidatud lahendus ei pruugi kohe töötada, kui kasutad 7. praktikumi materjalides kaasas olnud kihelkondade faili, ent töötab pärast seda, kui oleme allpool kihi geomeetria ära parandanud. Geomeetriliste suhete selgitusi saab lugeda näiteks siit. Joonis 7.3: Valimine geomeetriliste suhete abil Lõpuks valime kaardil Liivimaa kubermangu kihelkonnad, valides andmestiku atribuuttabelist ainult need read, milles tulbas kubermang on väärtus Liivimaa. Valime samamoodi kõik Liivimaa kultuurimälestised ja salvestame need eraldi kihina. Selleks, et vigaste polügoonidega hakkama saada, võib valida Settings → Options → Processing → General → Invalid features filtering ning muuta selle väärtus kas väärtuseks Do not filter (polügoonide terviklikkust ei kontrollita) või Skip (vigased polügoonid jäetakse välja). Joonis 7.4: Valimine atribuutide ja geomeetriliste suhete abil 7.2 Vektorkihi geomeetria parandamine Nägime, et vektorkihid võivad vahel olla geomeetriliselt vigased. Näiteks ristub polügooni piir iseendaga ja tekitab polügooni sisse “auke”. Mõnikord võib juhtuda ka, et jooned ei lõppe õiges kohas ära või hoopis ei jõua õigesse kohta välja (näiteks ristmike puhul). Vektorkihi valiidsuse kontrollimise tööriista leiab, kui valida ülamenüüst Vector → Geometry Tools → Check Validity. Tööriista sisendiks on vektorkiht, mille geomeetriat kontrollida, ning väljundiks vaikimisi kolm kihti: valiidsed elemendid, vigased elemendid ja viga tekitavad kohad. Joonis 7.5: Vektorkihi valiidsuse kontrollimine Üks võimalus on kihid käsitsi ära parandada. Selleks tuleks teha algne vigane polügoonide kiht aktiivseks, vajutada üleval kollasel pliiatsil (Toggle Editing) ning valida kõrvalt tööriist Vertex Tool. Selle abil saab joonte ja polügoonide käänupunkte nihutada, kustutada ja uusi juurde lisada. Selle protsessi käigus võib aga juhtuda, et tekitame tahtmatult ise vigu juurde. Seetõttu on enamasti ohutum kasutada geomeetria parandamise tööriista Processing → Toolbox → Vector geometry → Fix geometries. Joonis 7.6: Vektorkihi geomeetria parandamine Ehkki see aitab palju tehniliselt, lubades kasutada erinevaid tööriistu, ei pruugi see lahendada alati päris probleemi, kui näiteks polügoonide piirid peaksid olema joonistatud samade koordinaatide põhjal, aga tegelikult polügoonide mingid osad kattuvad ja jäävad üksteise alla. Joonis 7.7: Vektorkihi geomeetria parandamine (2) 7.3 Kihi ja andmete loomine Harjutuse käigus tuleb märkida vanalt topograafiliselt kaardilt uurimispiirkonna piires Tartust u 7 km kirdes asuva Vorbuse asula läheduses oleva Metsaküla küla suuremad teed ja talud, mida tänapäeval enam pole. Piirkonnas toimusid 1960.–70. aastate maaparandusega (uute põldude rajamisega) seoses mitmed ümberkorraldused. Niisiis saab proovida, kuidas käib ise punkt- ja joonkihtide loomine. Lisame WMS-teenusest ajaloolise topokaardi ja tänapäevase põhikaardi: Lülitame sisse Vorbuse uurimisala kihi ja liigume selle juurde (Zoom to layer). Muudame värviga täidetud polügooni ainult piirjoonteks (Symbology → Simple Fill asemel Simple Line). Lisame WMS kaardi Layer → Add layer → Add WMS/WMTS layer. Avanenud aknas klikime New. Seal määrame Name väärtuseks Maa-ameti ajaloolised kaardid, URLi juurde kopeerime aadressi https://kaart.maaamet.ee/wms/ajalooline? ja vajutame OK. Klikime Connect ja valime Ajalooline alt 45 ew_25T Eesti topograafiline kaart 1:25000 (1923–1935) ning seejärel Add → Close. Võime samamoodi lisada ka 19. saj lõpust pärineva üheverstase kaardi, valides 35 yheverstakaart. Lisame eelmise punktiga sarnaselt WMS-teenusest tänapäevase aluskaardi: Loome uue ühenduse või kasutame eelmises praktikumis seadistatud ühendust Maa-ameti aluskaart. Loomisel kasutame URLi http://kaart.maaamet.ee/wms/alus?. Valime rippmenüüst Maa-ameti aluskaart, klikime Connect ja valime Põhikaardid alt 2 pohi_vr2 värvilise rasteriseeritud Eesti põhikaardi mõõtkavas 1:10 000. Vaatame põgusalt, kuidas on märgitud talud ja teed ajaloolisel topokaardil ja tänapäevasel põhikaardil. Muudame kihtide WMS-teenuse kaudu lisatud kihtide läbipaistvust, et näha, milliseid talusid tänapäeval enam ei ole. Ajalooliste kaartide kohta leiab rohkem infot ja leppemärgide seletused Maa-ameti ajalooliste kaartide lehelt. Joonis 7.8: Talud ja teed ajaloolisel ja tänapäevasel kaardil Loome uued tühjad kihid talude ja teede märkimiseks Ülevalt menüüst valime uue kihi tegemiseks Layer → Create Layer → New Geopackage Layer. Sirvimise ikoonile klikkides liigume kursuse andmete kausta. Paneme faili nimeks vorbuse_talud, valime vektorkihi tüübiks punktikihi (Geometry type → Point), koordinaatsüsteemiks EPSG: 3301 - Estonian Coordinate System of 1997. Lisame kihile ka uue atribuutide välja: New field all Name järele kirjutame nimi ja klikime Add to Fields List → OK. Joonis 7.9: Uue kihi loomine Nüüd on talude märkimiseks loodud tühi kiht, mis ilmus ka kihtide paneelile. Seda kihti paneelil sisse-välja lülitades ei juhtu hetkel midagi, kuna sellel pole veel ühtegi punkti. Kihi atribuuttabelit vaadates on näha, et see on tühi. Loome sarnaselt talude kihile ka teede vektorkihi. NB! Valime õige vektorkihi tüübi (punktid, jooned või polügoonid)! Märgime ajalooliselt kaardilt talud ja teed, mida tänapäeval enam pole. Talud on kaardil tähistatud kandilise viirutatud alaga, millel asuv must punkt tähistab hoonet. Klikime kihtide paneelil kihil vorbuse_talud ja vajutame üleval tööriistaribal kollasele pliiatsile (või Layer → Toggle editing). Pliiatsi kõrval olevad ikoonid muutuvad värviliseks. Vali kolme punktiga ikoon Add Point Feature. Nüüd saad kaardile punkte märkida. Klikime ajaloolisel topograafilisel kaardil talu peal. Avanenud aknas laseme id automaatselt määrata, aga kirjuta nime juurde võimalusel märgitud talu nime. Kui kõik talud on märgitud, siis salvestame muudatused. Selleks vajutame tööriistaribal kollase pliiatsi kõrval disketina kujutatud salvestamise ikoonile (Save Layer Edits). Lülitame muutmise/toimetamise välja, vajutades uuesti kollasel pliiatsil. Nüüd peaksid näha olema kõikide talude peal värvilised punktid. Muudame punktide kuju, värvi ja suurust, et need paremini välja paistaksid, ning lisame nimesildid. Selleks, et sildid paremini välja paistaksid, võib Labels menüüs Background alt teha linnukese Draw background ees ja Placement juures valida Mode väärtuseks Offset from Point, paigutuseks tekst sümboli kohal ning tekst sümbolist -3 millimeetri võrra “allpool” (ehk 3 mm võrra üleval). Selle tulemusena on siltide tekst taust valge ja sildid asuvad punktist piisavalt kaugel. Joonis 7.10: Digiteeritud talud Märgime kihil vorbuse_teed uurimispiirkonna piires need teed, mida tänapäevasel kaardil enam pole. Ärme märgime väga väikseid teid ega teid, mille asukoht või kurvilisus on ainult pisut muutunud. Teede märkimine käib sisuliselt samamoodi nagu punktide märkimine. Kolme punktiga ikooni asemel on tööriistaribal samas kohas aga lihtsalt nurgelise joonega ikoon. Märgime tee punktide abil joonena. Joone lõpetamiseks teeme paremkliki ja anname sellele järjekorranumbri. Joone paksust saab muuta samal viisil nagu punktil. Selleks, et teed lõikuksid samas sõlmpunktis, lülitame sisse snap’imise: teeme tööriistaribal paremkliki, teeme linnukese Snapping Toolbar ette ja klikime hobuseraua/magneti ikoonil. Kui tahame ükshaaval käänpunktide märkimist lihtsustada ja “joonistada” lihtsalt vabakäejoont, võime valida pliiatsi kõrvalt tööriista Stream Digitizing. Joonis 7.11: Teede digiteerimine vabakäe meetodil Kui oleme talud ja teed märkinud, siis lülitame ajaloolise aluskaardi või mõlemad aluskaardid välja. Joonis 7.12: Digiteeritud teed 7.4 Kaartide kujundamine ja eksportimine Kui kaardiaknas on loodud sobiv lahendus ehk kõik talud ja teed on märgitud, siis ekspordime selle kaardina. Korraliku kaardi tegemiseks: valime ülevalt menüüst Project → New Print Layout. Anname sellele sobiva nime. Avanenud Print Layout aknas valime ülevalt Add Item → Add Map. Joonistame akna valgele lehele nelinurga, hoides all hiire vasakpoolset klahvi. QGIS-i peaaknas olev kaart kuvatakse sinna. Teeme nelinurga sama suureks kui valge taust. Alternatiivina võib parema väljanägemise huvides jätta kaardi ja tausta serva vahele u 1 cm vahe. Seejuures on abiks taustaruudustik ja selle külge haakimine (snapping). Nende sisselülitamiseks valime Print Layout akna üleval menüüst View → Show Grid ja View → Snap to grid. Nüüd saame kaarti taustaruudustiku külge haakida. Sätime kaarti nii, et kõik vajalik oleks näha. Selleks valime Edit → Move Content või vajutame klaviatuuril C. Liigutame kaarti hiire vasakpoolset klahvi all hoides. Paremal servas Item properties alt saab valida kaardi mõõtkava (Scale), et kaarti suuremaks või väiksemaks teha. Lisame kaardile joonmõõtkava. Add item → Add Scale Bar ja klikime kaardil. Paremal Item properties → Segments saab muuta muuta mõõtkava pikkust ja stiili. Lisame paremale poole nii palju ühikuid, kui soovime. Fixed width muudab mõõtkava ühe ühiku pikkust. Style rippmenüüst saad valida endale meelepärase stiili. Lisame kaardile põhjasuunda tähistava noole. Add item → Add North Arrow ning klikime kaardil. Paigutame noole kasti kaardi ühte ülemisse nurka. Paremal Item properties all saab valida soovi korral mõne muu noole. Lisame kaardile enda nime ja viite Maa-ametile. Add Item → Add Label ning klikime kaardil. Paigutame tekkinud kasti kaardi ühte nurka. Paremal Item properties all kirjuta enda nimi ning viide Maa-ameti andmetele. Nt Aluskaart: Maa-amet 2023. Ekspordime kaardi kursuse kausta. Üleval servas valime vasakul Layout → Export as Image. Anname sellele mõistliku nime. Avanenud aknas vajutame Save. Avame kaardi kursuse kaustas ning vaatame, kas kõik jäi õigesti. Joonis 7.13: Valmis kaart 7.5 Järgmisel korral Järgmisel korral tuleb juttu avaandmetest, nendega seotud põhimõtetest ja andmete kättesaadavusest. "],["avaandmed.html", "Praktikum 8 Avaandmed ja repositooriumid 8.1 Mis on avaandmed? 8.2 Eesti ruumiandmed 8.3 Muude riikide ruumiandmed 8.4 Järgmisel korral", " Praktikum 8 Avaandmed ja repositooriumid 8.1 Mis on avaandmed? Avaandmed (Open Data) on vabalt ja avalikult kättesaadavad andmed. Avaandmeid võib ilma piiranguteta alla laadida, kasutada ja levitada, juhul kui autorile viidatakse ning andmeid kasutatakse vastavalt litsentsitingimustele. Avaandmete mõiste on selgelt defineerituna kasutusel olnud kümmekond aastat ning on eriti viimastel aastatel tihedalt seotud survega avalikule sektorile teha oma andmed või osa nendest juurdepääsupiiranguta kättesaadavaks. Joonis 8.1: Avaandmete liike (Open Knowledge Foundation) Eesti avaliku sektori avaandmed on tehtud kättesaadavaks Eesti Avaandmete Portaalis. Avaandmetele lähedane mõiste, mis on eeskätt kasutuses teadusandmete kontekstis, on FAIR-andmed ehk andmed, mis on leitavad (findable), kättesaadavad (accessible), ristkasutatavad (interoperable) ja taaskasutatavad (reusable). FAIR-andmed ei ole tingimata kättesaadavad kõikidele ja mis tahes tingimustel, ent järgivad andmete kvaliteedi tagamise põhimõtteid, on paremini dokumenteeritud ning hõlpsamini taaskasutatavad. Joonis 8.2: FAIR põhimõtted Andmete leitavusele aitab näiteks kaasa see, kui andmed on masinloetaval kujul, nad on kirjeldatud metainfo kaudu, varustatud märksõnadega ja neil on püsiidentifikaator DOI (Digital Object Identifier). Kui andmeid (või osa nendest) hoitakse mingis avalikus repositooriumis ehk elektroonilises andmehoidlas, kust neid on võimalik alla laadida, on need hästi kättesaadavad. Kui andmete vorming vastab mingitele kokkulepitud standarditele või andmeid hoitakse lihtsalt laialt kasutusel olevas, platvormist sõltumatus vormingus (nt CSV, XML), on need ka hõlpsasti ristkasutatavad. Kui andmete kogumise ja töötlemise protsess on põhjalikult dokumenteeritud ning andmed on varustatud litsentsiga, on need ka taaskasutatavad. Suuremad rahvusvahelised teadusandmete repositooriumid on näiteks Zenodo, Harvard Dataverse (vaata ka teisi Dataverse’i projekte), OSF ja Figshare. Repositooriume võib omakorda otsida erinevatest registritest, nagu Re3data.org või OpenAIRE. Tartu Ülikool pakub TÜ Raamatukogu kaudu võimalust säilitada oma teadusandmeid DataDOI repositooriumis. Seal saavad andmed endale digitaalobjekti identifikaatori ehk DOI ning need registreeritakse koos metaandmetega rahvusvahelises DataCite registris. DataCite Eesti koondab ka teisi Eesti teadusega seotud repositooriume, nt Eesti geokogude portaal. Raamatukogul on ka ülevaade enimlevinud avatud juurdepääsuga andmebaasidest ja teaduse avaandmete repositooriumidest ja registritest. Vaata lähemalt ka https://sisu.ut.ee/teadusandmed/. Kui tahta oma andmeid avalikustada, tuleks nendele lisada litsents, mis määrab ära intellektuaalse omandi kasutusõiguse. Tüüpilised avaandmete litsentsid on: Litsents Valdkond Tuleb viidata Tohib levitada ainult sarnase litsentsiga CC0 Sisu, andmed Ei Ei PDDL Andmed Ei Ei CC-BY Sisu, andmed Jah Ei ODC-BY Andmed Jah Ei CC-BY-SA Sisu, andmed Jah Jah ODbL Andmed Jah Jah 8.2 Eesti ruumiandmed 8.2.1 Maa-ameti Geoportaal Eesti ruumiandmete peamine haldaja ja levitaja on Maa-amet. Alates 2018. a suvest on sisuliselt kõik Maa-ameti andmed avalikud ning ka allalaetavad lehelt https://geoportaal.maaamet.ee/. Nende kasutamist käsitleb Maa-ameti avatud ruumiandmete litsents. Peamised punktid: Õigus kasutada andmeid tasuta, kasutaja valitud kõlbelisel eesmärgil, kooskõlas seaduste ja heade tavadega. Andmete publitseerimisel ja levitamisel peab viitama nende päritolule. Maa-amet ei vastuta otsese ega kaudse kahju eest, mis võib tekkida andmete kasutamisest tulenevalt. Maa-ameti kaudu on vabalt kasutatavad ka ajalooliste haldusjaotuste andmed, sh mõisate, kihelkondade, valdade, rajoonide kohta. Andmete kasutamisel tutvu kindlasti ka viitamistingimustega. 8.2.1.1 Harjutus 1 Kus asuvad Tartus suuremate kortermajadega piirkonnad? Vaatame faili tartuaadressid.csv (Moodle’is), mis on alamosa Maa-ameti jõusolevate aadressiobjektide andmestikust (seisuga 18.10.2023). Kuna Tartu aadresside algfail on üpris suur, siis meie kasutatav fail sisaldab ainult elukondlike hoonete ja eluruumide aadresse, millel on olemas ka koordinaadid. Laadime andmestiku QGISi ning vaatame, kas meil õnnestub aadressipunkti suurust ja läbipaistvust muutes tuvastada näiteks suurte kortermajadega piirkonnad Tartu linnas. Valime aluskaardiks kaardi Maa-ameti WMS-aadressilt https://kaart.maaamet.ee/wms/kaart?: Layer → Add Layer → Add WMS/WMTS Layer → New (lisa nimi ja aadress) → OK → Connect → valime kogu komplekti (0 - haldus- ja asustusjaotus, baaskaardi maakatte kihid, ETAK) → Add → Close. Lisame aadressiandmed: Layer → Add Layer → Add Delimited Text Layer → Add → Close. Jälgime, et kodeering (Encoding) oleks “UTF-8”. File Format: väljade eraldaja (delimiter) on tabulaator (Custom delimiters → Tab). Record and Fields Options: teeme linnukesed kastidesse First record has field names ja Detect field types. Geometry Definition: valime punktide koordinaatideks (Point coordinates) vastavalt tulbad VIITEPUNKT_X ja VIITEPUNKT_Y ning määrame koordinaatide referentssüsteemiks EPSG:3301. Kui all Sample Data eelvaates tunudub, et kõik on hästi ja tabel näeb välja selline nagu peab, siis vajutame nupul Add. Teeme aluskaardi mustvalgeks ja heledamaks: paremklikk aluskaardi kihil → Properties → Symbology → Layer Rendering → Grayscale (= By average), Brightness (= 10) → OK. Määrame aadressiobjektide punktide suuruseks 1 mm, eemaldame neilt välimise ringjoone (Stroke) ning määrame nende väljapaistvusprotsendiks (Opacity) 5%: paremklikk aadressiobjektide kihil → Properties → Symbology → Simple marker → Size (= 1) ja Stroke style (= No Pen); Marker → Opacity (= 5%). Suumime kaardilt välja nii, et mõõtkava oleks vähemalt 1 : 50 000. Jätame alles ainult eluruumide (ehk korterite) info: paremklikk aadressiobjektide kihil → Filter → Provide Specific Filter Expression → “ADOB_LIIK” = ‘ER’ → OK. Joonis 8.3: Suuremad kortermajad Tartus 8.2.1.2 Harjutus 2 Salvesta loodud kaart pildifailina. Lisa juurde mõõtkava, kaardi pealkiri ning viide kasutatud andmetele. 8.2.2 Statistikaamet Statistikaamet pakub avalikke andmeid sageli seotult mingite haldusüksuste andmetega (nt maakonnapõhiselt). Varasemalt pakkus statistikaamet ka kaardirakendust, mis võimaldas teha nende andmebaasi põhjal teemakaarte ja ka vastavaid andmeid ruumiandmetena alla laadida. 2023. aasta suvel aga rakendus suleti, kuna selle aluseks olev tehnoloogia oli vananenud. Joonis 8.4: Murdekõnelejad statistikaameti kaardirakenduse teemakaardil (2022) 8.2.2.1 Harjutus 3 Uurime, kuidas on maakondades 2021. aasta rahvaloenduse põhjal rahvaarv 2011. aasta andmetega võrreldes protsentuaalselt kõige rohkem muutunud. Selleks laadi QGISi Maa-ameti maakonnapiiride vektorkiht ja Moodle’is olev CSV-andmestik Statistikaameti andmetega (NB! Statistikaameti andmetes ei ole koordinaate -&gt; No geometry); lisa Statistikaameti andmestikku uus tulp nimega Muutus, kus kajastad 2021. aasta ja 2011. aasta vahet (kui rahvaarv kasvas, siis on väärtus positiivne, kui kahanes, siis negatiivne). Uue tulba lisamiseks ava CSV-kihi atribuuttabel (kiirklahv F6 või paremklikk -&gt; Open Attribute Table) ning võta lahti tööriist Field Calculator ; Joonis 8.5: Tunnuste lisamine Statistikaameti tabelisse lisa samal moel andmestikku teine tulp nimega MuutusProp, kus kajastad muutust protsentuaalselt ehk jagad tulba (Field) Muutus väärtused läbi 2011. aasta rahvaarvuga (Field 2011 Vanuserühmad kokku) ja korrutad saadud tulemuse 100-ga; Joonis 8.6: Tunnuste lisamine Statistikaameti tabelisse (2) ühenda maakondade vektorkihiga Statistikaameti rahvaloenduse andmed (ühine tulp on mõlemas andmestikus see, kus on maakondade nimed, vt ka 6. praktikumi materjale); värvi maakonnad vastavalt protsentuaalse muutuse suunale ja suurusele. Üks klass võiks võimalusel väljendada kuni 0-5 protsendipunkti muutust (pretty breaks). Vali selline värviskaala (nt PRGn või RdBu), mis väljendaks skaala kumbagi äärmist otsa (suuri kasvuprotsente ja suuri kahanemisprotsente) eri värvidega; salvesta kaart pildifailina. Lisa kaardile ka pealkiri, legend ja viide kasutatud andmetele. 8.2.3 Digitaalsed kaardikollektsioonid Eesti digiteeritud kaartide kollektsioon on Rahvusarhiivi kaartide infosüsteem http://www.ra.ee/kaardid/, mis sisaldab Rahvusarhiivis ja Tallinna Linnaarhiivis hoitavate kaartide kirjeldusi ja digikujutisi. Infosüsteem võimaldab kaarte otsida ka kaardil piirkonda märkides (ehkki selleks tuleb end virtuaalse uurimissaali VAU kaudu tuvastada), kui kaardil klikkida ning tekkinud ruudukesest venitada sobiva suurusega kast ümber huvipakkuva ala. 8.2.3.1 Harjutus 4 Otsime kaartide infosüsteemist vanima kaardi, kus on kujutatud meie kodukoht. Soovitatav on otsida maal asuva kodu, vanavanemate kodu, suvila või mõne muu maal asuva huvipakkuva koha kaarti, kuna linnad on väga palju muutunud ning sealt võib olla raske konkreetset kohta leida. Otsingut võib lihtsustada see, kui teate, millise mõisa alla otsitav koht kuulus. Selleks võib vaadata kaardirakenduses Ajaloolised kaardid ajaloolist haldusjaotust (tehke vasakul paneelis linnuke vastava kihi ette). Mõisa nime saab RA kaartide infosüsteemis sisestada täpsemas otsingus väljale Koht -&gt; Vali hierarhiast. Kuna 19. saj lõpust pärinev üheverstane kaart on georefereeritult samuti rakendusest näha, siis võib koha lokaliseerimisel sellest abi olla. Joonis 8.7: Kärdla kaart aastast 1830. EAA.46.2.366 leht 9 8.2.4 Muu Eesti geoportaal koondab avalik-õiguslike asutuste ruumiandmeid ja nendega seotud metainfot. On seotud EL-i INSPIRE portaaliga. Viited on koondatud kategooriate kaupa ruumiandmete kataloogi. Ruumiandmeid leiab mingil määral Eesti Avaandmete Portaalist, sh Maa-ameti ja Statistikaameti andmeid, aga ka näiteks kohalike omavalitsuste, registrite, ametite jt avaliku sektori institutsioonide andmeid. Tallinna ruumiandmed - Tallinna linna aluskaart, hooned, asumipiirid jpm. Tartu linna ruumiandmed. Digiteeritud kaarte leiab ka Digarist. Nii Eesti kui ka välisriikide praeguseid ja endiseid nimekujusid leiab nii Eesti Keele Instituudi Kohanimeraamatust kui ka Kohanimeandmebaasist. Mõlema puhul on võimalik näiteks teadustöö eesmärgil saada enda kasutusse ka lähteandmeid (või osa nendest). Ametlikku kohanimeregistrit, mis esitab kohanimede ametliku, standardse nimekuju, haldab Maa-amet. Arheoloogilise ja pärimusliku kohainfo andmebaas: ei ole avatud juurdepääsuga. Riina Juuriku poole pöördudes saab juurdepääsu aga küsida. TARA (Tartu Ülikooli arheoloogia infosüsteem): leidude, luude, proovide, arhiivi, fotode jms kogud. Andrus Saareste “Eesti murdeatlase” (1938/1941) ja “Väikese eesti murdeatlase” (1955) andmed, käsikirjalisi murdekaarte saab vaadata siin. 8.3 Muude riikide ruumiandmed Juurdepääsupiiranguta ruumiandmeid leiab internetist otsides hulganisti. Täpsed ruumiandmed on leitavad sageli huvipakkuva riigi enda avaandmete portaalidest. Siin on toodud vaid mõned üksikud näited üldisematest andmebaasidest ja repositooriumidest: INSPIRE geoportaal koondab Euroopa Liidu liikmesriikide ja EFTA riikide ruumiandmeid (sh Eesti andmeid). Natural Earth Data: vektorkujul rannajooned, maa, ookeanid, saared, jõed, järved jm. Olemas ka rasterandmeid aluskaartide jaoks. Open Maps for Europe. DIVA-GIS: nii ülemaailmsed kui ka üksikute riikide ruumiandmed. Robin Wilsoni põhjalik nimekiri vabalt kasutatavatest ruumiandmetest. Ajalooliste kaartide kollektsioon. David Rumsey kaardikollektsioon: üle 100 000 kõrge kvaliteediga digiteeritud kaardi 16.-21. sajandist, osa ka georefereeritud. Georefereeritud kaardid Map Warperis. Arheoloogia andmete suurimaks koondajaks on Ariadne Plus, mis koondab üle 2 miljoni andmestiku kogu Euroopast. Projekti eesmärk on luua pilvepõhine virtuaalne teadustöö tegemise keskkond. ADS (Archaeology Data Sercive): juhtiv repositoorium arheoloogia ja laiemalt kogu pärandi andmete pikaajaliseks säilitamiseks ja jagamiseks. tDAR (The Digital Archaeology Record): rahvusvaheline arheoloogiliste uuringute andmete repositoorium. DANS (Data Archiving and Networked Services): Madalmaade digiandmete repositoorium. Pleiades - ajalooliste kohtade, riikide ja nimede ruumiandmed. Geographical database of the Uralic Languages - Uurali keelte (sh murrete) polügoonid ja punktandmed. Eri riikide tuntud inimeste kohta Vikipeediast kogutud andmebaas, mis on aluseks sellele rakendusele. Geoinfoga varustatud andmeid leiab ka mitmesugustelt üldistelt lehekülgedelt ja platvormidelt, nt Twitterist/X-ist või Flickrist, mis võimaldavad andmeid koguda oma API (Application Programming Interface) abil. Joonis 8.8: Näide Flickrist kogutud andmete visualiseerimisest (Postimees, 25. september 2021) 8.4 Järgmisel korral Esmaspäeval tegeleme georefereerimisega ehk seome digiteeritud kaarte geograafiliste koordinaatidega. "],["georefereerimine.html", "Praktikum 9 Georefereerimine 9.1 Kaartide otsimine ja allalaadimine 9.2 Harjutus 1: vana Tartu kaardi georefereerimine 9.3 Harjutus 2: ajalooline maakasutus Jägala mõisa külades 9.4 Harjutus 3: käsikirjalise kaardi georefereerimine 9.5 Veebilahendus 9.6 Järgmisel korral", " Praktikum 9 Georefereerimine Georefereerimine on kaartide või ka aerofotode sidumine geograafilise koordinaatsüsteemiga. Tänapäeval tehakse seda peamiselt digitaalselt. Projektsioonidest ja koordinaatsüsteemidest oli lähemalt juttu 4. praktikumis. Georefereerimiseks tuleb märkida samad kohad võimalikult täpselt georefereeritaval kaardil või fotol ja (tänapäevasel) kindlas koordinaatide referentssüsteemis oleval aluskaardil. Georefereerimise tulemusel luuakse rasterkujutisest uus GeoTIFF fail või lisatakse olemasolevale failile nn world file, milles on defineeritud rastri asukoht, mõõtkava ja pöördenurk. GeoTIFF-faili nägime ka 6. praktikumis, kui laadisime QGISi Tartu 1995. ja 2020. aasta ortofotod. Tänases praktikumis otsime välja ajaloolised kaardid, mida soovime GISis kasutada, georefeerime need, lõikame vajalikku suurusesse ning digiteerime neilt huvipakkuvad objektid. 9.1 Kaartide otsimine ja allalaadimine Otsime Rahvusarhiivi kaartide infosüsteemist ra.ee/kaardid kaardi 19. saj Tartust ning 17. saj kaardi Jõelähtme ja Jägala-Joa piirkonnast. Näidetes kasutame järgmisi kaarte: Plan der Stadt Dorpat mit Bezeichnung der hervorragenden Gebäude und Sämmtlicher Hausnummern, EAA.402.5.637 (leht 73), 1870. Tartu linna kaart koos silmapaistvate hoonete ja majanumbritega. Joonis 9.1: Tartu kaart 1870. a Jackowal Hofs Byar uti Jegelecht Sochn belägne, EAA.1.2.C-III-8, 1688. Jägala mõisa külad Jõelähtme kihelkonnas. Joonis 9.2: Jägala mõisa kaart 1688. a Võib kasutada samu või muid sarnaseid kaarte nendest piirkondadest. Laadime kaardid alla ning tõstame need enda arvutis kursuse kaustas andmete või kaartide kausta. 9.2 Harjutus 1: vana Tartu kaardi georefereerimine Avame QGISi. QGISis on georefereerimise tööriist Georeferencer leitav ülevalt menüüst Layer alt. Vanemates QGISi versioonides leiad tööriista Raster menüü alt. Juhul, kui seal valikut Georeferencer ei ole, siis tuleb see aktiveerida. Selleks vali Plugins → Manage and Install Plugins → otsingusse kirjuta Georeferencer → tee linnuke Georefencer GDAL Plugin ette ja sulge see aken. Nüüd on tööriist Georeferencer rastrimenüü all näha. Tööriista sisselülitamine on ühekordne tegevus, järgmisel korral QGISi avades on see juba olemas. Georefereerimise tööriista kohta saab täpsemalt lugeda QGIS 3.28 juhendist. Avame kaardi pildifaili Avame Georeferencer-tööriista ning selles 19. saj Tartu kaardi. File → Open Raster. Selles aknas liikumine käib samamoodi nagu tavalises kaardiaknas. Saab suumida hiire rullikuga või Ctrl-nuppu all hoides ning liikuda nooltega ja hiirega, kui valitud on käekujuline Pan ikoon. Vaatame kaardil ringi. Milliseid kohti ära tunneme? Lisame aluskaardi Georefereerimiseks on vaja aluskaarti, mille pealt leida ühised punktid ajaloolise kaardiga. Selleks avame Maa-ameti WMS-teenusest Hübriidkaardi, värvilise rasteriseeritud Eesti Põhikaardi ja ortofoto. Hübriidkaardi kasutamiseks tuleb luua ühendus näiteks aadressiga https://kaart.maaamet.ee/wms/ajalooline?. Põhikaardi kasutamiseks tuleb luua ühendus aadressiga https://kaart.maaamet.ee/wms/alus?. Ortofoto kasutamiseks tuleb luua ühendus aadressiga https://kaart.maaamet.ee/wms/fotokaart?. Võimalik, et mõni neist ühendustest on juba varasemates praktikumides seadistatud. WMS-ühenduse loomisest on täpsemalt juttu näiteks 6. praktikumis. Lisaks võime ajalooliste kaartide WMS-teenusest võtta ka üheverstase kaardi, millega on hea georefereerimisel tänapäevast olukorda kõrvutada. Ka üheverstane kaart ise on georefereeritud ning võib olla seetõttu kohati ebatäpne. Georefereerime kaardi Märgime ära mõned ühesugused geograafilised punktid ajaloolisel kaardil ja tänapäevasel aluskaardil. Selleks võtame ette jälle Georeferencer akna. Georefereerija aknas valime Edit → Add point ja klikime ajaloolisel kaardil mõnel hästi tuvastataval objektil. Näiteks TÜ peahoone, raekoda, kaarsild, tähetorn, Jaani kirik vms. Seejärel valime From map canvas ning klikime tänapäevasel aluskaardil samas kohas. Joonis 9.3: Sama asukoha märkimine Märgime samamoodi veel neli kuni kümme punkti kaardil. Võimalusel asetame punktid kaardil võimalikult laiali, sest nii saab suurema ala kohta täpsema tulemuse. Seejärel tuleb valida georefereerimise sätted. Klikime georefereerija aknas kollasel hammasrattal ja vaatame, et sätted oleksid nii nagu siinsel pildil. Joonis 9.4: Georefereerimise sätted Vajutame rohelisel noolekesel Start Georeferencing. Nüüd ilmub georefereeritud kaart QGISi peaaknasse (juhul, kui sätetes oli tehtud linnuke valiku Load in QGIS when done ette). Vaatame, kui hästi tänapäevase koordinaatide referentssüsteemiga sidumine õnnestus. Kui kaart on väga paigast ära, siis saame lisada rohkem punkte või muuta transformatsiooni tüüpi. Vastavatest algoritmidest saab täpsemalt lugeda tööriista Georeferencer juhendist, ent lühidalt: Linear algoritm sobib põhiliselt siis, kui tegu on kõrge kvaliteediga rasterkaardiga, mille koordinaatide referentssüsteem on teada. See kohandab kaardi mõõtkava, ent ei võimalda kujutist pöörata ega muul moel muundada, kuna ei muuda originaalkujutise piksleid. Enamasti sobib see seega uuematele kaartidele, mis on (kindlas projektsioonis) suure täpsusega. Helmerti algoritm sobib hea kvaliteediga suuremõõtkavalistele rasterkaartidele või ortofotodele, mille koordinaatsüsteem ei pruugi ühtida aluskaardi omaga. Võimaldab kujutist ka pöörata. Polynomial 1. algoritm lubab georefereeritavat kujutist rohkem muundada, aga tagab siiski selle, et sirged jooned kaardil jääksid sirgeteks ja paralleelsed jooned paralleelseteks. Polynomial 2. ja 3. algoritm lubavad kujutist veelgi rohkem muundada, sh painutada kujutisel olevaid sirgeid jooni. Projective algoritm on nagu Polynomial 1. algoritm, aga ei säilita joonte paralleelsust ning eri punktidel võib georefereeritud kaardi ulatuses olla lõpuks pisut erinev mõõtkava. Thin Plate Spline algoritm sobib eriti hästi väga ebatäpsetele kaartidele või kaartidele, mille projektsioon ei ole teada. Sälitab märgitud punktide asukohad, ent võib moonutada kõike, mis jääb punktidest eemale. Nõuab heaks tulemuseks algoritmidest kõige enam punkte (vähemalt 10). Joonis 9.5: Põhilised georefereerimise algoritmid (gis.stackexchange.com) Kui georefereerimise algoritmid moonutavad algse kujutise piksleid, tuleb uues, georefereeritud rasterfailis määrata korrapärases rastris sellistele pikslitele mingid uued väärtused. Seda tehakse originaalkujutise naaberpikslite abil. Resampling method määrabki ära, kui palju ja milliseid naaberpiksleid uue väärtuse määramisel arvestada. Joonis 9.6: Georefereerimise Resampling meetodid (The Core of GIS Science 2020) Joonis 9.7: Georefereeritud Tartu kaart hübriidkaardi ja ortofoto taustal Võime soovi korral lisada nüüd juurde punkte, neid liigutada või mängida sätetega, et saada paremat tulemust. Proovime näiteks ka Helmerti algoritmi ja Polynomial 1 algoritmi. Lõikame georefereeritud kaardist välja ainult vanalinna osa. Selleks valime Raster → Extraction → Clip raster by extent. Vaatame, et Input layer oleks georefereeritud kaart, Clipping extent juures klikime sirvimise ikoonil, valime Draw on canvas ning joonistame peaaknas nelinurga, mis kataks suurema osa vanalinnast. Clipped (extent) juures klikime sirvimise ikoonil, valime Save to File ning salvestame faili sobiva nimega kursuse kausta. Klikime Run. Joonis 9.8: Georefereeritud Tartu vanalinna kaart Nüüd on lõigatud kaart peaaknas näha. Sellist lõikamist (ingl clipping) saab teha ka vektorkihi abil, aga sellest hiljem. 9.3 Harjutus 2: ajalooline maakasutus Jägala mõisa külades Harjutuse eesmärk on uurida ühe Põhja-Eesti küla ajaloolist maakasutust. Selleks tuleb georefereerida kaart, see osaliselt digiteerida ning arvutada digiteeritud alade pindalad. Kaardi georefereerimine Georefereerime Jägala mõisa külade 17. sajandi kaardi, kasutades samu aluskaarte, mida varem. Parema võrdlemise jaoks võime aluskaarti alumisel menüüribal oleva Rotation tööriistaga u 20 kraadi keerata. Kuna niivõrd vanal kaardil on hooneid, teid ja muid pidepunkte vähem, siis on soovitatav pidepunktidena kasutada looduslikke objekte. Sellel kaardil on heaks ühiseks objektiks jõgi. Valime sobiva transformeerimise algoritmi (nt Helmert). Võime ajaloolist kaarti pisut läbipaistvamaks teha, et vaadata, kui hästi see aluskaardiga klapib. Joonis 9.9: Jägala jõe ümbruse georefereeritud kaart Digiteerimine Loome tühja vektorkihi alade (Polygon) märkimiseks: Layer → Create Layer → New Geopackage Layer ja paneme selle nimeks nt koila_maakasutus. Lisame kihi atribuutide hulka ka tekstilise tunnuse/atribuudi/tulba (string) nimega tyyp. Joonis 9.10: Maakasutuse digiteerimise kihi tegemine Digiteerime georefereeritud 17. sajandi kaardilt Koila küla põllud ja heinamaad. Iga märgitud ala juurde kirjutame, kas see on põld või heinamaa. Digiteerimisest ja kihtide loomisest on täpsemalt juttu 7. praktikumis. Kaardi tingmärkide tuvastamisel on abiks Rahvusarhiivi leppemärkide juhend. Koila küla põllumaade tuvastamisel vaadake ajaloolise kaardi vasakul all nurgas olevat legendi. Koila küla on tähistatud B tähega (Koillküla, vt nt EKI kohanimeraamatut). Kuna põllu- ja heinamaad piirnevad üksteisega, siis on kasulik aktiveerida haakumine ehk snapping, et üksteisega külgnevate alade ühised käänupunktid oleksid täpselt samade koordinaatidega. Selleks valime Project → Snapping options → klikime punasel magneti ikoonil ja valime selleks, mille külge haakida, käänupunktid (Vertex). Nüüd haakub kursor kihi läheduses automaatselt selle käänupunktide külge. Joonis 9.11: Alade digiteerimine Haakimise lihtsustamiseks võib sisse lülitada ka tööriista Enable tracing , mis võimaldab üht vektorobjekti teise külge haakida, ilma et peaks kõiki punkte käsitsi läbi klikkima. Piisab vaid kursori liigutamisest üle teise vektorobjekti käänupunktide. Kui oleme alad digiteerinud, vajutame Save ja uuesti kollase pliiatsi ikooni, et lõpetada korraks kihi muutmine. Pindalade arvutamine Arvutame igale märgitud alale selle pindala. Selleks tuleb atribuuttabelisse luua pindala tulp ja sisestada avaldis selle arvutamiseks. Avame tööriista Field Calculator (nt tööriistapaneelilt või atribuuttabeli juurest). Teeme linnukese valiku Create a new field ette, tulba nimeks paneme pindala_ha ja tulba andmetüübiks määrame kümnendarvu (Decimal number (real)). Expression lahtrisse, mis ütleb, kuidas ja mille põhjal loodud tulpa väärtusi lisada, kopeerime koodi round($area / 10000, 2). See arvutab iga ala pindala ruutmeetrites ($area), jagab selle 10 000-ga ehk teisendab hektariteks ja lõpuks ümardab tulemuse (round()) kahe komakohani. Joonis 9.12: Pindala arvutamiseks tulba loomine ja kasutatud funktsioon Tulemuseks on kiht, mille atribuuttabelis on olemas alade pindalad. Seda saab kasutada näiteks maakasutuse ulatuse ja muutuste uurimiseks. Joonis 9.13: Digiteeritud maa-alad 9.4 Harjutus 3: käsikirjalise kaardi georefereerimine Georefereerime 3. praktikumis käsitsi joonistatud kaardid Tartu kesklinnast. Valime sobivaima algoritmi. 9.5 Veebilahendus georeferencer.com töötab sisuliselt täpselt samamoodi nagu QGISi Georeferencer, aga võimaldab georefereerida internetis ja ilma spetsiaalse tarkvarata. 9.6 Järgmisel korral Kolmapäevases praktikumis vaatame lähemalt, kuidas saab QGISis ruumiandmetega töötamisel kasutada avaldisi ja päringuid. "],["avaldised.html", "Praktikum 10 Avaldised ja päringud 10.1 Avaldised 10.2 Päringud 10.3 Ülesanne 1: “ei ole”/“pole” suhtelised sagedused murdekorpuses 10.4 Ülesanne 2: “ei ole”/“pole” murdeatlase levikuandmed 10.5 Ülesanne 3: “ei ole”/“pole” selged eelistused 10.6 Ülesanne 4: tekstiatribuutide muutmine 10.7 Järgmisel korral", " Praktikum 10 Avaldised ja päringud Impordime tänaseks praktikumiks esmalt QGISi kihelkondade shapefile’i (EKI, Peeter Päll), shapefile’i, mis sisaldab andmeid ei ole ja pole eituskonstruktsioonide leviku kohta eesti murretes Andrus Saareste 1955. aasta “Väikese Eesti murdeatlase” põhjal, CSV-faili, mis sisaldab andmeid ei ole ja pole suhtelisest sagedusest Eesti murrete korpuses. NB! Kodeering on UTF-8, välju eraldab semikoolon, esimesel real on tulbanimed ning koordinaatide infot failis ei ole. Joonis 10.1: Lisatud kihid Kui soovid võrrelda, kuidas EKI kihelkondade kaart klapib Maa-ameti kihelkondade kaardiga, võid taustaks panna veel WMS-i või WFS-i kaudu Maa-ameti ajaloolise haldusjaotuse kaardi: https://teenus.maaamet.ee/ows/wms-ajalooline-haldus?. 10.1 Avaldised Avaldised (expressions) on tehted ja vormelid, mille abil hõlpsalt muuta atribuutide väärtusi, luua uusi (virtuaalseid) atribuute või kihte, andmetest alamhulki välja filtreerida, teha statistikat jne. Avaldiste abil saab andmeid QGISis mitmekülgsemalt analüüsida ning visualiseerida. Avaldisi saab QGISis kasutada mitmes kohas, näiteks objektide valimiseks Select Features by Expression tööriista abil , objektide valimiseks atribuuttabeli alumisest vasakust nurgast Advanced Filter (Expression) , atribuutide muutmiseks ja lisamiseks Field calculator’is , päringute tegemiseks Query builder’is (Layer Properties → Source → Query Builder) , päringute tegemiseks Database Manager’is (Database → DB Manager) , sümbolite, siltide või paigutuse parameetrite muutmisel (Symbology → Rule-based) , jne. Avaldisi saab eeldefineeritud funktsioonide abil koostada niisiis mitmeks erinevaks otstarbeks, vaata ülevaadet QGIS 3.28 juhendist. Sealjuures saab üht ja sama asja teha sageli erineval moel. Oleme juba lihtsate avaldistega kokku puutunud, kui filtreerisime aadressiandmete andmestikust välja ainult eluruumid: \"ADOB_LIIK\" = 'ER'; arvutasime digiteeritud polügoonide pindala (9.12): round($area / 10000, 2). Vaatame sel korral harjutuste ja ülesannete toel lähemalt operaatoreid (Operators), matemaatilisi funktsioone (Math), tingimuslauseid (Conditionals) ning teksti muutmise võimalusi (String). Operaatorid ja funktsioonid, millega tänases praktikumis kokku puutume, on -: lahuta ühest väärtusest teine; &gt;: leia, kas üks väärtus on suurem kui teine (tagastab 1 (TRUE) või 0 (FALSE)); &gt;=: leia, kas üks väärtus on suurem kui teine või sellega võrdne (tagastab 1 (TRUE) või 0 (FALSE)); IS: mingi (atribuudi) väärtus peab olema mingi kindel väärtus (sama, mis =, tagastab 1 (TRUE) või 0 (FALSE)); IS NOT: mingi (atribuudi) väärtus ei tohi olla mingi kindel väärtus (sama, mis !=, tagastab 1 (TRUE) või 0 (FALSE)); ILIKE: kas mingi (atribuudi) väärtus vastab mingile kindlale mustrile (tõstutundetu)? (tagastab 1 (TRUE) või 0 (FALSE)); OR: operaator VÕI (tagastab 1 (TRUE) või 0 (FALSE)); if(tingimus, kuikehtib, kuieikehti): kui kehtib mingi tingimus, määratakse mingi väärtus, kui ei kehti, siis mingi muu väärtus (sama, mis CASE ... WHEN ... THEN ... ELSE ... END); length(tekst): leia mingi teksti/sõne pikkus tähemärkides; replace(tekst, midaasendada, millegaasendada): asenda tekst või selle mingi osa muu tekstiga; regexp_replace(tekst, midaasendada, millegaasendada): asenda tekst või selle mingi osa muu tekstiga, kasutades regulaarvaldisi. 10.1.1 Harjutused Harjutus 1: operaatorid objektide valimiseks Kasutame valiku tööriista (Select Features by Expression), et teha aktiivseks kõik need kihelkondade polügoonid, millel on midagi kirjutatud tulpa Problem (nt selleks, et hakata parandustega tegelema). Kõikide atribuutide/tulpade nimed ja tüübid saab kätte jaotisest Fields and Values. Nupp All Unique näitab atribuudi kõiki eri väärtuseid, nupp 10 Samples sellest kuni kümmet esimest eri väärtust. Topeltklikk atribuudi nimel liigutab jutumärkide vahel oleva atribuudi vasakul asuvasse avaldise kasti. Avaldiste kastis viidataksegi topeltjutumärkidega atribuuttabeli mingile tunnusele (= tulbanimele), ühekordsete jutumärkidega mingitele tekstilistele väärtustele (nt kui küsime tulbast Parish_id Pühalepa kihelkonna rida, siis peaksime kirjutama avaldise \"Parish_id\" = 'Phl' või \"Parish_id\" IS 'Phl'). Jaotuse Operators alt leiame terve hulga sümboleid, mille abil teha nt arvutustehteid, võrdlustehteid või tekstitöötlust, sh vajamineva operaatori IS NOT. Tahame leida niisiis atribuuttabelist neid ridu, kus tulp Problem ei ole tühi: \"Problem\" IS NOT NULL. Vajutame nupul Select Features. Joonis 10.2: Probleemsed kihelkonnad Harjutus 2: tingimuslaused uute atribuutide/tunnuste loomiseks Kasutame tööriista Field Calculator, et lisada ei ole/pole atlase levikuandmetesse virtuaalne (st ajutine) tekstiatribuut nimega saj19, kus oleks väärtus “jah” ridadel, kus keelejuhi sünniaeg on väiksem kui aasta 1900, “ei”, kui keelejuhi sünniaeg on hilisem, ja “ei tea”, kui keelejuhi sünniaega pole märgitud. Siin läheb vaja tingimuslauseid jaotises Conditionals. Kasutame siin funktsiooni if, mille järel sulgude sees komadega eraldatult tuleb anda esmalt tingimus (“Kas tulbas SaKJSynd olev arv on väiksem kui 1900?”), seejärel väärtus juhul, kui tingimus vastab tõele, ning lõpuks väärtus juhul, kui tingimus ei vasta tõele: if(\"SaKJSynd\" &lt; 1900, 'jah', 'ei'). Meil on aga atribuuttabelis ka sellised read, kus keelejuhi sünniaeg võrdub 0-ga või on NULL, sest see pole teada. Meil oleks oluline märkida ära, et nende puhul me tegelikult sünniaega hinnata ei oska: if(\"SaKJSynd\" IS 0 OR \"SaKJSynd\" IS NULL, 'ei tea', if(\"SaKJSynd\" &lt; 1900, 'jah', 'ei')): Kui tulbas “SaKJSynd” on väärtus 0 VÕI polegi midagi (NULL), märgi tulpa “saj19” väärtus ei tea, vastasel juhul kui tulbas “SaKJSynd” on väärtus, mis on väiksem kui 1900, märgi tulpa “saj19” väärtus jah, vastasel juhul väärtus ei. Joonis 10.3: Uue tulba tekitamine Harjutus 3: tekstiavaldised sümbolite kujundamiseks (1) Värvime kihelkonnad selle järgi, kui mitu tähte nende nimes on, aga nii, et me ei pea atribuuttabelisse selleks eraldi tunnust looma. Valime kihelkondade kihi Symbology alt Graduated ja Value puhul ühe konkreetse tunnuse nime valiku asemel vajutame lahtri kõrval olevat avaldise sümboliga nuppu . Kihelkondade nimed on tulbas Name. Teksti/sõne pikkuse leidmiseks on jaotise String all funktsioon length: length(\"Name\"). Lisame ka sildid, et kontrollida, kas värvilegend peab paika. Alloleva kaardi saamiseks teeme veel mõned kujunduslikud sammud: Symbology → Symbol → Simple Fill: muudame polügoonide piirjoonte (Stroke) läbipaistvust 16% peale; teeme linnukese Draw effects valiku ette ja vajutame kollasel tähekesel, seal omakorda teeme linnukese Drop Shadow ette, valime varju ulatuseks (Offset) 135 kraadi ja 1 mm, udustamise raadiuseks (Blur radius) 2 mm ning Blend mode väärtuseks Normal. Symbology → Labels: muudame teksti suurust väiksemaks (Text → Size → 5 points); joonistame teksti ümber pooleldi läbipaistva puhverala (Buffer → Draw text buffer → Opacity = 50%); muudame siltide paigutuse nurga alla (Placement → General Settings → Mode = Free (Angled)); näitame kõiki (ka kattuvaid) silte (Rendering → Overlapping labels → Mode = Allow Overlaps without Penalty, vanemates QGISi versioonides Rendering → Show all labels for this layer (including colliding labels)). Joonis 10.4: Kihelkonnad vastavalt nende nimede pikkusele Harjutus 4: tekstiavaldised sümbolite kujundamiseks (2) Toome värvi ja/või sümboliga esile ainult need “ei ole”-“pole” andmestiku punktid, mille asustusüksuse nime alguses või lõpus on Jõe-/-jõe või Järve-/-järve. Teised punktid värvime halliks ja teeme läbipaistvamaks. Need punktid, millel asulanime atribuuttabelis ei ole, jätame jooniselt välja. Asendame esmalt ő-sümbolid tulbas “ANIMI” õ-tähtedega: Selleks saame Field Calculator’is uuendada olemasolevat atribuuti “ANIMI” (Update existing field) regulaaravaldise abil (String → replace): replace(\"ANIMI\", 'ő', 'õ'). Valime nüüd punktide kihi Symbology alt Categorized ja Value puhul vajutame jälle avaldise sümboliga nuppu. Saame kasutada näiteks operaatorit ILIKE: \"ANIMI\" ILIKE '%jõe%' OR \"ANIMI\" ILIKE '%järve%'. Selles avaldises ütleme, et kujunda mingit moodi ainult need punktid, mille ridadel atribuuttabelis on tulbas “ANIMI” järjend Jõe või jõe (ILIKE on tõstutundetu) sõna alguses, lõpus või keskel (sümbol % märgib ükskõik mis sümboleid ükskõik kui palju, sh ka 0 sümbolit), samamoodi järve kohta. Märgime sellised objektid näiteks tähekestega ja muud punktid, mis avaldisele ei vasta, helehalliks. Lisame sama avaldist kasutades ka sildid ainult valitud punktidele: if(\"ANIMI\" ILIKE '%jõe%' OR \"ANIMI\" ILIKE '%järve%', \"ANIMI\", NULL). Võime lisada alla veel Maa-ameti fotokaartide WMS-teenusest värvilise reljeefvarjutuse (21 vreljeef), et vaadata, kas leitud kohanimed ka päriselt veekogude ääres on. Joonis 10.5: Jõe- ja järvenimelised asulanimed 10.2 Päringud Lisaks eeldefineeritud funktsioonidele saab kasutada ka SQL-i päringuid, näiteks: Ridade ja tulpade valimine SELECT tulp FROM andmestik; vali andmestikust ainult üks tulp SELECT tulp1, tulp2 FROM andmestik; vali andmestikust kaks tulpa SELECT DISTINCT tulp FROM andmestik; vali andmestikust tulba unikaalsed väärtused SELECT * FROM andmestik; vali andmestikust kõik tulbad ja read SELECT * FROM andmestik WHERE tulp = ‘Mingi väärtus’; vali andmestikust kõik tulbad ja read, kus tulbas ‘tulp’ on väärtus ‘Mingi väärtus’ SELECT tulp1, tulp2 FROM andmestik WHERE tulp1 &gt; 50 AND tulp2 ILIKE ‘%St%’; vali andmestikust tulbad ‘tulp1’ ja ‘tulp2’ ning ainult sellised read, kus tulp1 väärtused on suuremad kui 50 ja kus tulp2s on lahtris kuskil tähejärjend ‘St’ Muutmine UPDATE andmestik SET tulp = ‘Mingi uus väärtus’ WHERE tulp = ‘Mingi vana väärtus’; uuenda andmestikku nii, et sea tulba ‘tulp’ väärtuseks ‘Mingi uus väärtus’ nendel ridadel, kus tulba ‘tulp’ väärtus on praegu ‘Mingi vana väärtus’ UPDATE andmestik SET tulp = ‘Mingi uus väärtus’ WHERE id = 8; uuenda andmestikku nii, et sea tulba ‘tulp’ väärtuseks ‘Mingi uus väärtus’ sellel real, kus id väärtus on 8 Lisamine INSERT INTO andmestik (tulp1, tulp2, tulp3, tulp4) VALUES (‘tulp1 väärtus’, ‘tulp2 väärtus’, ‘tulp3 väärtus’, ‘tulp4 väärtus’); sisesta andmestikku üks rida, kus tulpadesse ‘tulp1’, ‘tulp2’, ‘tulp3’ ja ‘tulp4’ lähevad vastavalt väärtused ‘tulp1 väärtus’, ‘tulp2 väärtus’, ‘tulp3 väärtus’ ja ‘tulp4 väärtus’ Kustutamine DELETE FROM andmestik WHERE tulp = ‘Mingi väärtus’; kustuta andmestikust read, kus tulbas ‘tulp’ on väärtus ‘Mingi väärtus’ Järjestamine SELECT tulp1, tulp2, tulp3 FROM andmestik ORDER BY tulp1; vali andmestikust ainult tulbad ‘tulp1’, ‘tulp2’ ja ‘tulp3’ ning järjesta uus andmestik ‘tulp1’ väärtuste järgi (vaikimisi väiksemast suuremani või A-st Z-ni) SELECT tulp1, tulp2, tulp3 FROM andmestik ORDER BY tulp1, tulp2; vali andmestikust ainult tulbad ‘tulp1’, ‘tulp2’ ja ‘tulp3’ ning järjesta uus andmestik ‘tulp1’ ning siis ‘tulp2’ väärtuste järgi Grupeerimine SELECT tulp1, tulp2 FROM andmestik GROUP BY tulp1; vali andmestikust tulbad ‘tulp1’ ja ‘tulp2’ ning grupeeri andmed ‘tulp1’ unikaalsete väärtuste järgi SELECT tulp1, tulp2 FROM andmestik WHERE tulp1 = ‘Mingi väärtus’ GROUP BY tulp2; vali andmestikust tulbad ‘tulp1’ ja ‘tulp2’ ning ainult read, kus tulbal ‘tulp1’ on väärtused ‘Mingi väärtus’, grupeeri saadud tabel ‘tulp2’ unikaalsete väärtuste järgi 10.2.1 Harjutused SQL-i päringuid saab QGISis teha nt DB Manager’i tööriistaga (ülamenüüs Database → DB Manager). Mõned SQL-i funktsioonid (nt UPDATE) töötavad ainult “päris” andmebaasiformaatidega, nt GeoPackage’i failidega (kui need on ka GeoPackage’ina sisse loetud, mitte lihtsalt vektorfailidena). DB Manageris valime praegu virtuaalsete kihtide alt kihelkondade polügoonide kihi, valime ülevalt menüüst SQL Window ja kirjutame kasti päringu (asendame punktiirid sobivate väärtustega). Valime kihelkondade andmestikust ainult eestikeelse murrete nimede tulba ja salvestame selle eraldi kihil. SELECT ... FROM ...; Kui tahame uuele kihile saada kaasa ka polügoonide andmeid, peame valima ka geomeetria: SELECT ..., geometry FROM ...; Vajutame Execute, teeme linnukese Load as new layer ette ja vajutame Load. Valime kihelkondade andmestikust kõik tulbad, aga ainult need Võru murde kihelkonna read, kus kihelkonna pindala on suurem kui kõikide eesti kihelkondade keskmine pindala. SELECT ... FROM ... WHERE ... = '...' AND ... &gt; (SELECT AVG(...) FROM ...); Leiame murdealade kogupindalad. SELECT ..., SUM(...) AS pindala FROM ... GROUP BY ...; 10.3 Ülesanne 1: “ei ole”/“pole” suhtelised sagedused murdekorpuses Ei ole ja pole tunduvad eesti keeles paljudes kontekstides ekvivalentsed, samatähenduslikud ja sama funktsiooniga variandid. Sellel varieerumisel on aga ka oma murdetaust: mõned murded eelistavad analüütilist ei ole konstruktsiooni, teised sünteetilist pole konstruktsiooni, ehkki tegemist ei ole selgelt kategooriliste eelistustega (“kasutan ainult üht ja mitte kunagi teist”). Eesti murrete korpus sisaldab transkribeeritud murdeintervjuude tekste 10 traditsiooniliselt murdealalt. Tekstid on suuremas jaos salvestatud 1960.-1970. aastatel. Korpusest on võimalik teha päringuid nii sõnajärjendite kui ka märksõnade põhjal, et näha näiteks, milline on erinevate keelendite sagedusjaotus eri piirkondade murdetekstides. Värvime kihelkondade polügoonid selle põhjal, kui palju neis kasutatakse murdekorpuse andmete põhjal protsentuaalselt eituse varianti ei ole (vs. pole). Need suhtelised sagedused on tabelis eiole_pole_mk_props.csv, aga selle tabeliga ei ole seotud mingeid koordinaate. Peame niisiis ühendama tabeli mingi tunnuse alusel (nt kihelkondade nimede järgi) olemasolevate ruumiandmetega. Teeme esmalt virtuaalse koopia kihelkondade kihist (nimetame selle nt kihelkonnad2). Nõnda ei mõjuta see, mida edasi teeme, meie algandmestikku. Koopia tegemiseks on palju viise, ent harjutamise mõttes kasutame selleks siin SQLi päringut. Layer → Create Layer → New Virtual Layer: nimeta kiht nimega kihelkonnad2, Query väljale kirjuta SELECT * FROM kihelkonnad ja vajuta Add; Ühendame andmestiku eiole_pole_mk_props kihiga kihelkonnad2. Esmalt kontrollime, kas ühendamine võiks üldse korralikult õnnestuda, st kas mõlemas kihis viidatakse samadele kihelkondadele ühtmoodi. Selleks, et leida kihelkonnad/murrakud, mis on kahele kihile ühised, saab kasutada SQLi päringut SELECT Murrak FROM eiole_pole_mk_props INTERSECT SELECT Parish_id FROM kihelkonnad2;. Selleks, et leida aga kihelkonnad, mida teises andmestikus ei ole, võib kasutada päringut SELECT Murrak FROM eiole_pole_mk_props EXCEPT SELECT Parish_id FROM kihelkonnad2;. Kasutame päringu tegemiseks DB Manageri. Kui oleme vajutanud nupul Execute, väljastatakse alumisse aknasse need murrakute nimed, mis on küll andmestikus eiole_pole_mk_props tulbas Murrak, ent mida ei ole sellisel kujul andmestikus kihelkonnad2 tulbas Parish_id. Joonis 10.6: Vigase kihelkonnanime tuvastamine Parandame CSV-kihis selle murraku nime, mis ei sisaldu kihelkondade shapefile’is. Kuna CSV-faili atribuute muuta ei saa, lisame kihile uue virtuaalse atribuudi Murrak2, kus asendame vigase nime õigega (kasutame if-tingimuslauset). Joonis 10.7: Uue virtuaalse atribuudi loomine Lisame kihile kihelkonnad2 ei ole/pole kasutamise sagedusandmed. Kasutame andmestike ühendamiseks vastavalt Parish_id ja Murrak2 tulpasid. Teine moodus kihte ühe tunnuse alusel ühendada on nii, kui valid Processing → Toolbox → Vector general → Join attributes by field value. Erinevus tavalise Join-funktsiooniga on selles, et tekib uus kiht (vaikimisi nimega Joined layer). Värvime ei ole/pole proportsioonide infoga täiendatud kihi kihelkonnad2 polügoonid vastavalt ei ole suhtelisele sagedusele kihelkonnas/murrakus nii, et viirutatult oleksid märgitud ka kihelkonnad, millest murdekorpuse sagedusinfot ei ole (vaikimisi klassifitseerides neid kihelkondi enam üldse ei näidataks). Selleks peab kasutama reeglipõhist sümboloogiat. Nendele kihelkondadele, kust infot on, teeme 5 sagedusklassi (0-0.2, 0.2-0.4, 0.4-0.6, 0.6-0.8 ja 0.8-1.0). Joonis 10.8: Reeglipõhine polügoonide värvimine 10.4 Ülesanne 2: “ei ole”/“pole” murdeatlase levikuandmed Lisame joonisele ka murdeatlase punktandmed ning eristame punktide välimuse selle järgi, kas tegemist on “ei ole” või “pole” variandiga. Kuna praegu on keelendi tulbas igasuguseid variante, nt põle, ei (äi) ole, ole ei (õi), ei (äi, öi) pole, siis peaks esmalt looma ühe binaarse tunnuse, kus oleksid ainult väärtused ei ole ja pole. Selleks filtreerime (paremklikk → Filter) kihist 30_ei_ole välja ainult need read, kus keelendi info on olemas (\"Keelend\" IS NOT NULL) ning lisame selle atribuuttabelisse Field Calculator’i abil uue virtuaalse atribuudi/tulba nimega Keelend2, kuhu paneme väärtuse pole siis, kui keelendi tulbas esineb p-täht, ja ei ole siis, kui ei esine (see tähendab, et ka nt ei pole klassifitseeritakse pole-ks). Kasutame if-tingimuslauset ja ILIKE-operaatorit: if(\"Keelend\" ILIKE '%p%', 'pole', 'ei ole'). Joonis 10.9: Binaarse virtuaalse tunnuse loomine Valime binaarsele keelendile vastava sümboli ja värvi. Joonis 10.10: Korpuse ja atlase andmed eituskonstruktsioonide ei ole ja pole sagedusest ja levikust 10.5 Ülesanne 3: “ei ole”/“pole” selged eelistused Teeme kihist kihelkonnad2 duplikaadi nimega kihelkonnad3 (paremklikk → Duplicate Layer ja uuel kihil paremklikk → Rename Layer). Kasutades reeglipõhist polügoonide värvimist, kuvame kihil kihelkonnad3 värviliselt ainult sagedused, mille puhul ei ole ja pole proportsioonide absoluuterinevus on vähemalt 0,5. Ülejäänud polügoonidele (sh puuduvatele väärtustele) määrame halli värvi. Joonis 10.11: Suured sageduserinevused Nüüd muudame reegleid nii, et kihelkonnad, mille puhul ei_ole ja pole suur vahe on negatiivne (-0,5 või vähem), on punased, ja need, mille vahe on positiivne (0,5 või suurem), on sinised. Joonis 10.12: ei ole ja pole konstruktsioonide eelistused murrakutes 10.6 Ülesanne 4: tekstiatribuutide muutmine Muudame kihil kihelkonnad3 eestikeelsete murrete nimetustes kõik Setu murded Seto murreteks, kasutades if-tingimuslauset. Salvestame uued nimed uude tulpa “Murre”. Joonis 10.13: Setu murre Seto murdeks Muudame kihil kihelkonnad3 ingliskeelsete murrete nimetustes kõik Setu murded Seto murreteks, kasutades CASE-tingimuslauset. Salvestame uued nimed uude tulpa “Dialect”. Joonis 10.14: Setu murre Seto murdeks (2) Leiame kihil kihelkonnad3 kõik kihelkondade nimed, mille saksakeelne nimi algab lühendiga St. ning muudame lühendi Sankt’iks, kasutades regulaaravaldist. Salvestame uued nimed uude tulpa nimega “Saksakeelne_nimi”. Joonis 10.15: St. muutmine Sankt’iks Leiame kõik kihelkonnad, mille nimed lõppevad la-ga (nt Ambla) ja asendame need lõpud uues tulbas nimega “Kihelkond” LA-ga (AmbLA), kasutades regulaaravaldist: regexp_replace(\"Name\", '(.*)la', '\\\\1LA'). Siin ütleme, et tulba Name kõikides sõnades, mis algavad mis iganes sümboliga (nt tähega, numbriga, kirjavahemärgiga, tühikuga) ., mida esineb ükskõik mitu korda * (nt Kei, Viga, Amb, Halja) ja kus sellele millele iganes mitu iganes korda järgneb järjend la, jäta alles see esimene \\\\1 (ja siin ainus) grupeeritud osa (.*) enne la-d, aga grupeeritud osa lõpus asenda järjend la järjendiga LA. Põhimõtteliselt võiksime kasutada DB Manageris ka UPDATE CASE WHERE lauseid, ent kuna ükski meie kihtidest ei ole QGISi jaoks päris andmebaas, siis saame teha DB Manageris ainult päringuid, aga tabelit muuta ei saa. Saame aga eksportida mõne virtuaalse kihi näiteks GeoPackage-formaadis failina ning seda uuesti sisse lugedes saame andmestikku DB Manageris ka SQL-lausete abil muuta. 10.7 Järgmisel korral Järgmisel korral tegeleme põhjalikumalt andmekihtide ühendamise erinevate viisidega ning jätkame ka kujundusvõimaluste katsetamisega. "],["kirjandus.html", "Kirjandus", " Kirjandus "]]
